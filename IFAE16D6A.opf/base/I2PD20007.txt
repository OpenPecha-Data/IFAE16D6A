༄༅། །མདོ་ཆེན་ཨ་ཁོ་རིས་ཐུབ་བསྟན་ཉི་ཤར་གླིང་གི་ཞལ་འདོན་ཕྱོགས་བསྒྲིགས་བཞུགས་སོ། །

༄༅། །ངག་བྱིན་བརླབ་ནི། ཨོཾ་ཨཱཿཧཱུྃ། ལྕེ་དབང་རཾ་ཡིག་ལས་བྱུང་མེས་བསྲེགས་ནས། །འོད་དམར་རྣམ་པའི་རྡོ་རྗེ་རྩེ་གསུམ་སྦུབས། །ཨཱ་ལི་ཀཱ་ལིའི་མཐའ་སྐོར་རྟེན་འབྲེལ་སྙིང་། །མུ་ཏིག་ཕྲེང་བ་ལྟ་བུའི་
ཡིག་འབྲུ་ལས། །འོད་འཕྲོས་རྒྱལ་བ་སྲས་བཅས་མཆོད་པས་མཉེས། །སླར་འདུས་ངག་སྒྲིབ་དག་ནས་གསུང་རྡོ་རྗེའི། །བྱིན་རླབས་དངོས་གྲུབ་ཐམས་ཅད་ཐོབ་པར་བསམ། ཨ་ཨཱ། ཨི་ཨཱི། ཨུ་ཨཱུ།
རྀ་རཱི། ལི་ལཱི། ཨེ་ཨཻ། ཨོ་ཨཽ། ཨཾ་ཨཱ། ལན་བདུན། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵཿ ལན་བདུན། ཨོཾ་ཡེ་དྷརྨ་ཧེ་ཏུ་པྲ་བྷ་ཝཱ་ཧེ་ཏུན་
ཏེ་ཥཱནྟ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲཱ་མ་ཎ་ཡེ་སྭཱ་ཧཱ༔ ལན་བདུན་བྱའོ། ། ཨོཾ་སམྦྷ་ར་སམྦྷ་ར་བྷི་མ་ན་ས་ར་མ་ཧཱ་ཛམ་བྷ་བ་ཧཱུྃ་ཕཊ་སྭཱ་ཧཱ། ལན་གསུམ། གཟུངས་འདིའི་ཕན་
ཡོན་བཀའ་གདམས་གླེགས་བམ་ལས། དེ་ཡི་སྔོན་དུ་གཟུངས་འདི་སྦྱོར། བྱེ་བ་འགྱུར་དུ་རྒྱལ་བས་གསུངས་ཞེས་སོ། །

༄༅། །འཕགས་པ་བཀྲ་ཤིས་བརྒྱད་པའི་ཚིགས་སུ་བཅད་པ་བཞུགས་སོ། ། །

༄༅། །ལས་གང་ཞིག་རྩོམ་པ་ན་ཐོག་མར་འདི་ཚར་གཅིག་བརྗོད་ན་གྲུབ་པ་བདེ་བ་ཡིད་བཞིན་དུ་བྱེད་པར་འགྱུར་བས་ཅི་ནས་ཡིད་ལ་བྱའོ། ། ཨོཾ། སྣང་སྲིད་རྣམ་དག་རང་བཞིན་ལྷུན་གྲུབ་པའི། །
བཀྲ་ཤིས་ཕྱོགས་བཅུའི་ཞིང་ན་བཞུགས་པ་ཡི། །སངས་རྒྱས་ཆོས་དང་དགེ་འདུན་འཕགས་པའི་ཚོགས། །ཀུན་ལ་ཕྱག་འཚལ་བདག་ཅག་བཀྲ་ཤིས་ཤོག །སྒྲོན་མེའི་
རྒྱལ་པོ་རྩལ་བརྟན་དོན་གྲུབ་དགོངས། །བྱམས་པའི་རྒྱན་དཔལ་དགེ་གྲགས་དཔལ་དམ་པ། །ཀུན་ལ་དགོངས་པ་རྒྱ་ཆེར་གྲགས་པ་ཅན། །ལྷུན་པོ་ལྟར་འཕགས་རྩལ་
གྲགས་དཔལ་དང་ནི། །སེམས་ཅན་ཐམས་ཅད་ལ་དགོངས་གྲགས་པའི་དཔལ། །ཡིད་ཚིམ་མཛད་པ་རྩལ་རབ་གྲགས་དཔལ་ཏེ། །མཚན་ཙམ་ཐོས་པས་བཀྲ་ཤིས་

༄༅། །དཔལ་འཕེལ་བ། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །འཇམ་དཔལ་གཞོན་ནུ་དཔལ་ལྡན་རྡོ་རྗེ་འཛིན། །སྤྱན་རས་གཟིགས་དབང་མགོན་པོ་
བྱམས་པའི་དཔལ། །ས་ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་སྙིང་པོ་འཕགས་མཆོག་ཀུན་ཏུ་བཟང་། །ཨུཏྤལ་རྡོ་རྗེ་པད་དཀར་ཀླུ་ཤིང་དང་། །ནོར་བུ་ཟླ་བ་
རལ་གྲི་ཉི་མ་ཡི། །ཕྱག་མཚན་ལེགས་བསྣམས་བཀྲ་ཤིས་དཔལ་གྱི་མཆོག །བྱང་ཆུབ་སེམས་དཔའ་བརྒྱད་ལ་ཕྱག་འཚལ་ལོ། །རིན་ཆེན་གདུགས་མཆོག་བཀྲ་ཤིས་
གསེར་གྱི་ཉ། །འདོད་འབྱུང་བུམ་བཟང་ཡིད་འོང་ཀཱ་མ་ལ། །སྙན་གྲགས་དུང་དང་ཕུན་ཚོགས་དཔལ་བེའུ། །མི་ནུབ་རྒྱལ་མཚན་དབང་བསྒྱུར་འཁོར་ལོ་སྟེ། །རིན་ཆེན་

རྟགས་མཆོག་བརྒྱད་ཀྱི་ཕྱག་མཚན་ཅན། །ཕྱོགས་དུས་རྒྱལ་བ་མཆོད་ཅིང་དགྱེས་བསྐྱེད་མ། །སྒེག་སོགས་ངོ་བོ་དྲན་པས་དཔལ་སྤེལ་བའི། །བཀྲ་ཤིས་ལྷ་མོ་བརྒྱད་ལ་ཕྱག་འཚལ་ལོ། །ཚངས་པ་
ཆེན་པོ་བདེ་འབྱུང་སྲེད་མེད་བུ། །མིག་སྟོང་ལྡན་དང་རྒྱལ་པོ་ཡུལ་འཁོར་སྲུང་། །འཕགས་སྐྱེས་པོ་དང་ཀླུ་དབང་མིག་མི་བཟང་། །རྣམ་ཐོས་སྲས་ཏེ་ལྷ་རྫས་འཁོར་ལོ་དང་། །ཏྲི་ཤུ་ལ་དང་མདུང་ཐུང་
རྡོ་རྗེ་ཅན། །པི་ཝཾ་རལ་གྲི་མཆོད་རྟེན་རྒྱལ་མཚན་འཛིན། །ས་གསུམ་གནས་སུ་དགེ་ལེགས་བཀྲ་ཤིས་སྤེལ། །འཇིག་རྟེན་སྐྱོང་བ་བརྒྱད་ལ་ཕྱག་འཚལ་ལོ། །བདག་ཅག་དེང་འདིར་བྱ་བ་རྩོམ་པ་
ལ། །བགེགས་དང་ཉེ་བར་འཚེ་བ་ཀུན་ཞི་ནས། །འདོད་དོན་དཔལ་འཕེལ་བསམ་དོན་ཡིད་བཞིན་འགྲུབ། །བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག །ལྡང་ཚེ་བརྗོད་ན་དེ་ཉིན་དོན་ཀུན་འགྲུབ། །ཉལ་ཚེ་
བརྗོད་ན་རྨི་ལམ་བཟང་པོར་མཐོང་། །གཡུལ་དུ་འཇུག་ཚེ་བརྗོད་ན་ཕྱོགས་ལས་རྒྱལ། །བྱ་བ་རྩོམ་དུས་བརྗོད་ན་འདོད་དོན་འཕེལ། །རྒྱུན་དུ་བརྗོད་ན་ཚེ་དཔལ་གྲགས་འབྱོར་ཤིས། །བདེ་ལེགས་ཕུན་ཚོགས་བསམ་དོན་ཡིད་བཞིན་འགྲུབ། །སྡིག་སྒྲིབ་ཀུན་བྱང་མངོན་མཐོ་ངེས་ལེགས་

༄༅། །ཀྱི། །དོན་ཀུན་འགྲུབ་པ་རྒྱལ་བ་མཆོག་གིས་གསུངས། །རབ་ཚེས་མེ་སྤྲེལ་ཟླ་༥་ཚེས་༣་གཟའ་ཉི་མ་དང་རྒྱུ་སྐར་རྒྱལ་གྱི་དུས་བཟང་པོའི་ཆ་ལ་འཇམ་དཔལ་དགྱེས་པའི་རྡོ་རྗེའི་ཡིད་མཚོ་ལས་བྱུང་བ་ནོར་བུའི་དོ་ཤལ་ཆེན་པོའོ། །

༄༅། །སྣང་སྲིད་དབང་དུ་སྡུད་པའི་གསོལ་འདེབས་བྱིན་རླབས་སྤྲིན་ཆེན་བཞུགས་སོ།

༄༅། །ཨོཾ་ཨཱཿཧཱུྃ་ཧྲཱིཿ བདེ་ཆེན་འབར་བ་དབང་གི་ཕོ་བྲང་དུ། །བདེ་སྟོང་སོ་སོར་རྟོགས་པའི་ཡེ་ཤེས་སྐུ། །མ་ཆགས་བདེ་ལྡན་པདྨའི་རང་བཞིན་ལས། །རྡོ་རྗེ་ཉི་མ་སྣང་བ་
ཆེན་པོའི་དཔལ། །ཆོས་སྐུ་སྣང་བ་མཐའ་ཡས་རྡོ་རྗེ་ཆོས། །འཇིག་རྟེན་དབང་ཕྱུག་ཐུགས་རྗེའི་རྗེས་ཆགས་གཟིགས། །པདྨ་རྒྱལ་པོ་འཁོར་འདས་མངའ་དབང་བསྒྱུར། །
སྣང་སྲིད་ཟིལ་གནོན་དབང་ཆེན་ཧེ་རུ་ཀ །གསང་བ་ཡེ་ཤེས་བཛྲ་ཝཱ་ར་ཧི། །བདེ་མཆོག་འདོད་པའི་རྒྱལ་པོ་བདེ་ཆེན་གཏེར། །མ་ལུས་སྐྱེ་རྒུའི་ཡིད་འཕྲོག་རིག་བྱེད་མ། །
མཆོག་ཐུན་ཕྱག་རྒྱའི་དབང་ཕྱུག་བདེ་སྟོང་གར། །དབང་མཛད་རྡོ་རྗེ་དཔའ་བོ་ཌཱཀིའི་ཚོགས། །སྣང་སྟོང་མཉམ་པ་ཆེན་པོའི་ངང་ཉིད་དུ། །རྡོ་རྗེ་སྐུ་ཡི་གར་གྱིས་སྲིད་གསུམ་

༄༅། །གཡོ། །འགག་མེད་གསུང་གི་བཞད་སྒྲས་ཁམས་གསུམ་འགུགས། །འོད་ཟེར་དམར་པོས་འཁོར་འདས་ཡོངས་ལ་ཁྱབ། །སྲིད་ཞིའི་དྭངས་བཅུད་གཡོ་ཞིང་སྡུད་པར་
བྱེད། །རྡོ་རྗེ་ཆགས་པ་ཆེན་པོའི་ཐུགས་ཀྱིས་ནི། །རྣམ་གཉིས་དངོས་གྲུབ་འདོད་དགུའི་མཆོག་སྩོལ་ཞིང་། །རྡོ་རྗེ་ལྕགས་ཀྱུ་ཞགས་པ་ཆེན་པོ་ཡིས། །སྣང་སྲིད་བདེ་བ་ཆེན་
པོར་སྡོམ་བྱེད་པ། །མཐའ་ཡས་སྒྱུ་འཕྲུལ་དྲྭ་བའི་རོལ་གར་ཅན། །ཏིལ་གྱི་གོང་བུ་ཕྱེ་བ་བཞིན་བཞུགས་པའི། །རབ་འབྱམས་རྩ་གསུམ་དབང་གི་ལྷ་ཚོགས་ལ། །གུས་པས་
གསོལ་བ་འདེབས་སོ་བྱིན་གྱིས་རློབས། །མཆོག་ཐུན་དངོས་གྲུབ་འདོད་དགུའི་དཔལ་མཐའ་དག །ཐོགས་མེད་དབང་དུ་བྱེད་པའི་དངོས་གྲུབ་སྩོལ། །ཅེས་པའང་རབ་ཚེས་ས་

ཡོས་ཟླ་༧ཚེས་༡ལ་དྷཱིཿམིང་པས་སྤེལ། གསོལ་བ་བཏབ་ན་གང་ཟག་སུ་ཡང་རུང་སྟེ་དབང་གི་ལས་ཀུན་ཇི་ལྟར་བསམ་པ་བཞིན་འགྲུབ་པར་གདོན་མི་ཟའོ། །དར་དམར་ལ་བྲིས་ཏེ་ཕྱར་བའམ་མེ་རླུང་ལ་འཁོར་ལོ་བྱས་ཀྱང་འགྲུབ་བོ། །མངྒ་ལཾ། །

༄༅། །འཇམ་དཔལ་ཡེ་ཤེས་ཡོན་ཏན་བཟང་པོའི་བསྟོད་པ། བཅོམ་ལྡན་འདས་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ། །གང་གི་བློ་གྲོས་སྒྲིབ་གཉིས་སྤྲིན་བྲལ་ཉི་ལྟར་རྣམ་དག་རབ་གསལ་བས། །
ཇི་སྙེད་དོན་ཀུན་ཇི་བཞིན་གཟིགས་ཕྱིར་ཉིད་ཀྱི་ཐུགས་ཀར་གླེགས་བམ་འཛིན། །གང་དག་སྲིད་པའི་བཙོན་རར་མ་རིག་མུན་འཐུམས་སྡུག་བསྔལ་གྱིས་གཟིར་བའི། འགྲོ་ཚོགས་ཀུན་ལ་བུ་གཅིག་
ལྟར་བརྩེ་ཡན་ལག་དྲུག་ཅུའི་དབྱངས་ལྡན་གསུང་། །འབྲུག་ལྟར་ཆེར་སྒྲོག་ཉོན་མོངས་གཉིད་སློང་ལས་ཀྱི་ལྕགས་སྒྲོག་འགྲོལ་མཛད་ཅིང་། །མ་རིག་མུན་སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་
རལ་གྲི་བསྣམས། །གདོད་ནས་དག་ཅིང་ས་བཅུའི་མཐར་སོན་ཡོན་ཏན་ལུས་རྫོགས་རྒྱལ་སྲས་ཐུ་བོའི་སྐུ། །བཅུ་ཕྲག་བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་དཔལ་དབྱངས་ལ་འདུད།
༈ བརྩེ་ལྡན་ཁྱེད་ཀྱི་མཁྱེན་རབ་འོད་ཟེར་གྱིས། །བདག་བློའི་གཏི་མུག་མུན་པ་རབ་བསལ་ནས། །བཀའ་དང་བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབས་པའི་སྣང་བ་བསྐྱེད་དུ་གསོལ། ། །

༄༅། །རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་བཞུགས་སོ། །

༄༅། །ན་མོ་སྐྱབས་གནས་མཆོག་གྱུར་རྣམས་ལ་སྐྱབས་སུ་མཆི། །འགྲོ་རྣམས་བྱང་ཆུབ་མཆོག་ཏུ་སེམས་བསྐྱེད་དོ། །བདག་ཉིད་རྡོ་རྗེ་རྣམ་པར་འཇོམས་པའི་སྐུ། །ཁྲོ་
འཛུམ་ལྗང་སྔོན་ཞལ་གཅིག་ཕྱག་གཉིས་པ། །གཡས་གཡོན་སྣ་ཚོགས་རྡོ་རྗེ་དྲིལ་བུ་འཛིན། །དར་དང་རིན་ཆེན་རྒྱན་ལྡན་པད་ཉིའི་སྟེང་། །སྐྱིལ་དྲུང་ཕྱེད་བཅས་སྟོད་གཡོག་
སྨད་ཤམ་ཅན། །ཡེ་ཤེས་རང་འོད་འཁྲིགས་པའི་དབུས་ན་བཞུགས། །ཐུགས་ཀར་ཉི་སྟེང་ཧཱུཾ་མཐར་སྔགས་ཀྱི་བསྐོར། ན་མཤྩན་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏུཥྛ་ཏུ། བྷནྡྷ་
བྷནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ།རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷ་ར་ནི། བོད་སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། སངས་རྒྱས་དང་བྱང་

༄༅། །ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན་བཅོམ་ལྡན་འདས་རྡོ་རྗེ་ལ་བཞུགས་ཏེ། སངས་རྒྱས་ཀྱི་མཐུས་ལག་
ན་རྡོ་རྗེའི་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས། རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ལག་ན་རྡོ་རྗེས་སངས་རྒྱས་ཀྱི་མཐུ་དང་སངས་རྒྱས་ཐམས་
ཅད་ཀྱི་བྱིན་གྱིས་བརླབས་དང་། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་ཀྱིས། རྡོ་རྗེ་ཁྲོ་བོ་ལས་བྱུང་བ། རྡོ་རྗེའི་སྙིང་པོ་རབ་ཏུ་སྨྲས་ཏེ། མི་ཆོད་པ། མི་
ཤིགས་པ། བདེན་པ། སྲ་བ། བརྟན་པ། ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་པ། སེམས་ཅན་ཐམས་ཅད་སྐྲག་པར་བྱེད་པ། སེམས་ཅན་ཐམས་ཅད་

འཇིལ་བར་བྱེད་པ། རིགས་སྔགས་ཐམས་ཅད་གཅོད་པར་བྱེད་པ། རིག་སྔགས་ཐམས་ཅད་གནོན་པར་བྱེད་པ། ལས་ཐམས་ཅད་འཇོམས་པར་བྱེད་པ། གཞན་གྱི་ལས་ཐམས་ཅད་འཇིག་པར་བྱེད་
པ། གདོན་ཐམས་ཅད་བརླག་པར་བྱེད་པ། གདོན་ཐམས་ཅད་ལས་ཐར་བར་བྱེད་པ། འབྱུང་པོ་ཐམས་ཅད་འགུགས་པར་བྱེད་པ། རིག་སྔགས་ཀྱི་ལས་ཐམས་ཅད་བྱེད་དུ་འཇུག་པ། མ་གྲུབ་པ་རྣམས་
གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་བྱེད་པ། འདོད་པ་ཐམས་ཅད་རབ་ཏུ་སྦྱིན་པ། སེམས་ཅན་ཐམས་ཅད་བསྲུང་བ། ཞི་བ། རྒྱས་པ། སེམས་ཅན་ཐམས་ཅད་རེངས་པར་བྱེད་པ། རྨུགས་
པར་བྱེད་པའི། གསང་སྔགས་ཀྱི་མཐུ་ཆེན་པོ་འདི་སངས་རྒྱས་ཀྱི་མཐུས་ལག་ན་རྡོ་རྗེས་རབ་ཏུ་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཏུ་ཊ་ཏུ་ཊ།
ཏྲོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྥོ་ཊ་ཡ་སྤོ་ཊ་ཡ། གྷུརྞཱ་གྷུ་རྞཱ། གྷུརྞཱཔ་ཡ་གྷུརྞཱ་པ་ཡ། སརྦ་ས་ཏྭཱ་ནི། བོ་དྷ་ཡ་བོ་དྷ་ཡ། སཾ་བོ་དྷ་ཡ་སཾ་བོ་དྷ་ཡ། བྷྲ་མ་བྷྲ་མ། སཾ་བྷྲ་མ་ཡ་སཾ་བྷྲ་མ་ཡ། སརྦ་བྷཱུ་ཏཱ་ནི། ཀུཊྚ་

༄༅། །ཀུཊྚ། སཾ་ཀུཊྚ་ཡ་སཾ་ཀུཊྚ་ཡ། སརྦ་ཤ་ཏུན་གྷ་ཊ་གྷ་ཊ། སཾ་གྷ་ཊ་ཡ་སཾ་གྷ་ཊ་ཡ། སརྦ་བིདྱཱ་བཛྲ་བཛྲ། སྤོ་ཊ་ཡ་བཛྲ་བཛྲ། ཀ་ཊ་བཛྲ་བཛྲ། མ་ཊ་བཛྲ་བཛྲ། མ་ཐ་བཛྲ་བཛྲ། ཨཊྚ་ཧཱ་ས་ནཱི་ལ་
བཛྲ་སུ་བཛྲ་ཡ་སྭཱ་ཧཱ། ཧེ་ཕུལླུ། ནི་རུ་ཕུལླུ། གྷྲྀ་ཧྞ་ཀུལླུ། མི་ལི་ཙུལླུ། ཀུ་རུ་ཀུལླ། བཛྲ་བི་ཛ་ཡཱ་ཡ་སྭཱ་ཧཱ། ཀི་ལི་ཀི་ལཱ་ཡ་སྭཱ་ཧཱ། ཀ་ཊ་ཀ་ཊ། མ་ཊ་མ་ཊ། ར་ཊ་ར་ཊ། མོ་ཊ་ན་པྲ་མོ་ཊ་ནཱ་ཡ་སྭཱ་ཧཱ། ཙ་
ར་ནི་ཤྩར་ཧ་ར་ཧ་ར། ས་ར་ས་ར། མཱ་ར་ཡ། བཛྲ་བི་དཱ་ར་ཎཱ་ཡ་སྭཱ་ཧཱ། ཙྪིནྡྷ་ཙྪིནྡྷ་བྷིནྡྷ་བྷིནྡྷ་མ་ཧཱ་ཀི་ལི་ཀི་ལཱ་ཡ་སྭཱ་ཧཱ། བནྡྷ་བནྡྷ། ཀྲོ་དྷ་བཛྲ་ཀི་ལི་ཀི་ལཱ་ཡ་སྭཱ་ཧཱ། ཙུ་རུ་ཙུ་རུ། ཙཎཱ་ཀི་ལི་ཀི་ལཱ་ཡ་སྭཱ་ཧཱ།
ཏཱ་ས་ཡ་ཏྲཱ་ས་ཡ། བཛྲ་ཀི་ལི་ཀི་ལཱ་ཡ་སྭཱ་ཧཱ། ཧ་ར་ཧ་ར་བཛྲ་དྷ་རཱ་ཡ་སྭཱ་ཧཱ། པྲ་ཧ་ར་པྲ་ཧ་ར། བཛྲ་པྲ་བྷཉྫནཱ་ཡ་སྭཱ་ཧཱ། མ་ཏི་སྦི་ར་བཛྲ། ཤུ་ཏི་སྦི་ར་བཛྲ། པྲ་ཏི་སྦི་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་
བཛྲ། ཨ་མོ་གྷ་བཛྲ། ཨེ་ཧྱེ་ཧི་བཛྲ། ཤཱི་གྷྲཾ་བཛྲ་དྷཱ་རཱ་ཡ་སྭཱ་ཧཱ། དྷཱ་ར་དྷཱ་ར། དྷི་རི་དྷི་རི། དྷུ་རུ་དྷུ་རུ། སརྦ་བཛྲ་ཀུ་ལ་མ་བརྟ་ཡ་སྭཱ་ཧཱ། ཨ་མུ་ཀ་མཱ་ར་ཡ་ཕཊ། ན་མཿས་མནྟ་བཛྲ་ཎཱཾ་སརྦ་བཛྲ་ཀུ་ལཾ་ཨཱ་

ཝརྟ་ཡ། མ་ཧཱ་བ་ལེ། ཀ་ཏ་བེ། ཏ་ཏ་ལེ། ཨ་ཙ་ལེ། མཎྜ་ལ་མ་ཡེ། ཨ་ཏི་བཛྲ། མ་ཧཱ་བ་ལེ། བེ་ག་ར་ཎ་ར་ཎ། ཨ་ཛི་ཏེ། ཛྭ་ལ་ཛྭ་ལ། ཏི་ཊི་ཏི་ཊི། ཏིང་ག་ལེ། ད་ཧ་ད་ཧ། ཏེ་ཛོ་བ་ཏི། ཏི་ལི་ཏི་ལི།
བནྡྷ་བནྡྷ། མ་ཧཱ་བཱ་ལེ་བཛྲ་ཨངྐུ་ཤ་ཛྭ་ལཱ་ཡེ་སྭཱ་ཧཱ། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཧ་ར་ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་ད་ཧ་
བཛྲ། པ་ཙ་པ་ཙ་བཛྲ། དྷ་ར་དྷ་ར་བཛྲ། དྷཱ་ར་ཡ་དྷཱ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིན་ཙྪིན་བཛྲ། བྷིནྡྷ་བྷིནྡྷ་བཛྲ་ཧཱུྃ་ཕཊ། ན་མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན།
ཨ་མྲྀ་ཏེ་ཧཱུྃ་ཕཊ། དེ་ནས་སློབ་མ་རྣམས་མདུན་དུ་འཁོད་ལ། དེ་ནས་རང་གི་སྙིང་ཁ་ནས་འོད་ཟེར་འཕྲོས་པས་ཁྲོ་བོའི་རྒྱལ་པོ་རྡོ་རྗེ་རྣམ་པར་འཇོམས་པ་ལ་སངས་རྒྱས་དང་བྱང་ཆུབ་སེམས་དཔའ་ཁྲོ་བོ་
བཅུའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས་ལ། བཛྲ་ས་མ་ཡ་ཛ༔ ཨོཾ་བཛྲ་བཱི་ད་ར་ཎ་ས་པཱ་རི་ཝ་ར་ཨརྒྷཾ་སོགས་དེ་བཞིན་གཤེགས་པ་སོགས་ནས། སྤྱན་དྲངས་པའི་ལྷ་རྣམས་ཀྱི་

༄༅། །བདུད་རྩིའི་ཆུས་ཁྲུས་མཛད་པའི་ཁྱེད་རང་རྣམས་ཀྱི་ནད་གདོན་སྡིག་སྒྲིབ་ཐམས་ཅད་བ་སྤུའི་བུ་ག་ནས་དུད་ཁུ་འཛག་པ་ལྟར་ནག་ཉིལ་གྱིས་ཐོན་ནས་ལུས་དུང་དཀར་པོ་རྡུལ་ཕྱིས་པ་ལྟར་སྦྱངས་
ཤིང་ཡེ་ཤེས་ཀྱི་བདུད་རྩིའི་རྒྱ་ཆེར་ཁེངས་པར་གྱུར། བདེ་གཤེགས་རྒྱལ་བ་རྣམས་ཀྱི་ཐུགས་རྗེའི་ཆུས། །སྐལ་ལྡན་སློབ་མའི་ལུས་ངག་ཡིད་གསུམ་ལ། །གནོད་པའི་ཉེས་སྐྱོན་དྲི་མའི་ཚོགས་རྣམས་
ཀུན། །བཀྲུ་བར་བགྱི་འོ་བྱང་ཞིང་དག་གྱུར་ཅིག ། ཨོཾ་བཛྲ་ས་ཏྭ་ས་མ་ཡ་སོགས་ཡིག་བརྒྱ་བརྗོད་ལ། ཇི་ལྟར་བལྟམས་པ་ཙམ་ཀྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་ཡིས། །དེ་
བཞིན་བདག་གིས་ཁྲུས་བགྱིའོ། །འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱངས་མཛད་པ། །གཏོང་བ་དྲི་ཡིས་ལེགས་བགོས་ཆུས། །ཁྲུས་ལེགས་མཛད་ལ་ཁྲུས་བགྱིའོ། །འདི་ནི་ཚུལ་ཁྲིམས་རང་
བཞིན་ཆུ། །ཁྲིམས་འཆལ་དྲི་མ་སྦྱངས་མཛད་པ། །ཚུལ་ཁྲིམས་དྲི་ཡིས་ལེགས་བགོས་ཆུས། །ཁྲུས་ལེགས་མཛད་ལ་ཁྲུས་བགྱིའོ། །འདི་ནི་བཟོད་པའི་རང་བཞིན་ཆུ། །ཁོང་ཁྲོའི་དྲི་མ་སྦྱངས་མཛད་།

པ༑ ༑བཟོད་པའི་དྲི་ཡིས་ལེགས་བགོས་ཆུས། །ཁྲུས་ལེགས་མཛད་ལ་ཁྲུས་བགྱིའོ། །འདི་ནི་བརྩོན་འགྲུས་རང་བཞིན་ཆུ། །ལེ་ལོའི་དྲི་མ་སྦྱངས་མཛད་པ། །བརྩོན་འགྲུས་དྲི་ཡིས་ལེགས་བགོས་ཆུས། །
ཁྲུས་ལེགས་མཛད་ལ་ཁྲུས་བགྱིའོ། །འདི་ནི་བསམ་གཏན་རང་བཞིན་ཆུ། །རྣམ་གཡེང་དྲི་མ་སྦྱོང་མཛད་པ། །བསམ་གཏན་དྲི་ཡིས་ལེགས་བགོས་ཆུས། །ཁྲུས་ལེགས་མཛད་ལ་ཁྲུས་བགྱིའོ། །འདི་ནི་ཤེས་
རབ་རང་བཞིན་ཆུ། །ཤེས་འཆལ་དྲི་མ་སྦྱངས་མཛད་པ། །ཤེས་རབ་དྲི་ཡིས་ལེགས་བགོས་ཆུས། །ཁྲུས་ལེགས་མཛད་ལ་ཁྲུས་བགྱིའོ། །ན་མཤྩཎྜ་བཛྲ་ཀྲོ་དྷཱ་ཡ།ཧུ་ལུ་ཧུ་ལུ། ཏུ་ཏཥྛ་ཏུཥྛ། བྷནྡྷ་བྷནྡྷ།
ཧ་ན་ཧ་ན། ཨ་མྲྀ་ཏེ་ཧཱུྃ་ཕཊ། ཆུ་བོ་དྲུག་གིས་ཁྲུས་བྱས་པས། །བག་ཆགས་རྣམ་དྲུག་སྦྱངས་ནས་ནི། །གང་ལ་ཉེས་པ་མི་མངའ་བའི། །ཁྲུས་ལེགས་མཛད་ལ་ཕྱག་འཚལ་འདུད། །དྲི་ཆུ་དྲུག་གི་
ཁྲུས་བྱས་པས། །དྲི་མ་རྣམ་དྲུག་སྦྱངས་ནས་ནི། །རྒྱ་ཆེན་ཡོན་ཏན་དྲུག་ལྡན་པའི། །ཁྲུས་ལེགས་མཛད་ལ་ཉེས་མི་མངའ། །དྲི་མ་རྣམས་དྲུག་དག་པ་ཡིས། །ཡོན་ཏན་ཐམས་ཅད་དང་ལྡན་པའི། །

༄༅། །སངས་རྒྱས་ཐམས་ཅད་མཆོད་དོན་དུ། །དད་པའི་སློབ་མར་ཁྲུས་བགྱིའོ། །ན་མོ་རཏྣ་ཏྲ་ཡ་སོགས། སརྦ་པ་པཾ་བྷུ་ཤིནྟིཾ་ཀུ་རུ་ཡེ་སྭཱ་ཧཱ། སརྦ་བིགྷནྣཱ་བྷྱ་ཤིནྟིཾ་ཀུ་རུ་ཡེ་སྭཱ་ཧཱ། སརྦ་བྱ་དྷི་བྷྱ་ཤིནྟཾ་ཀུ་
རུ་ཡེ་སྭཱ་ཧཱ། སརྦ་ཨུ་པ་དྲ་ཝེ་བྷྱ་ཤིནྟིཾ་ཀུ་རུ་ཡེ་སྭཱ་ཧཱ། སརྦ་ཨ་ཀ་ལ་མྲྀ་ཏྱུ་བྷྱ་ཤིནྟཾ་ཀུ་རུ་ཡེ་སྭཱ་ཧཱ། སརྦ་གྲ་ཧེ་བྷྱ་ཤིནྟིཾ་ཀུ་རུ་ཡེ་སྭཱ་ཧཱ། སརྦ་ཛཱ་རེ་བྷྱ་ཤིནྟིཾ་ཀུ་རུ་ཡེ་སྭཱ་ཧཱ། སརྦ་དུར་སོབ་བྷྱ་ཤིནྟཾ་ཀུ་རུ་ཡེ་
སྭཱ་ཧཱ། སརྦ་དུར་ནི་མྲི་ཏི་བྷྱ་ཤིནྟིཾ་ཀུ་རུ་ཡེ་སྭཱ་ཧཱ། སརྦ་ཙིཏྟ་ཀུ་ལེ་བྷེ་ཤིནྟཾ་ཀུ་རུ་ཡེ་སྭཱ་ཧཱ། ཞེས་བརྗོད་ཅིང་དྲི་མ་ཐམས་ཅད་དག་པར་བསམ་ཞིང་བཀྲུའོ། །སྡིག་སྒྲིབ་ཐམས་ཅད་ཞི་བར་གྱུར་ཅིག །བགེགས་ཐམས་ཅད་
ཞི་བར་གྱུར་ཅིགནད་ཐམས་ཅདཞི་བར་གྱུར་ཅིག ཉེ་བར་འཚེ་བ་ཐམས་ཅད་ཞི་བར་གྱུར་ཅིག དུས་མ་ཡིན་པའི་འཆི་བ་ཐམས་ཅད་ཞི་བར་གྱུར་ཅིག གདོན་ཐམས་ཅད་ཞི་བར་གྱུར་ཅིག རིམས་
ཐམས་ཅད་ཞི་བར་གྱུར་ཅིག རྨི་ལམ་ངན་པ་ཐམས་ཅད་ཞི་བར་གྱུར་ཅིག མཚན་མ་ངན་པཞི་བར་གྱུར་ཅིག སེམས་ཀྱི་ཀུན་ནས་འཁྲུགས་པ་ཐམས་ཅད་ཞི་བར་གྱུར་ཅིག གཞན་ཡང་གྲིབ་དང་མི་

གཙང་བ་དང་བྱུར་དང་སྐལ་བ་ངན་པ་བཀྲ་མི་ཤིས་པའི་དངོས་པོ་ཐམས་ཅད་ཞི་བར་གྱུར་ཅིག ། ཅེས་རྣམ་འཇོམ་གཟུངས་རྣམས་མཐར། སྟེང་གདོན་གཟའ་དང་རྒྱུ་སྐར་གྱི་གྲིབ་ཐམས་ཅད་ཤིནྟིཾ་ཀུ་རུ་ཡེ་
སྭཱ་ཧཱ། འོག་གདོན་ཀླུ་དང་ས་བདག་གི་གྲིབ་ཐམས་ཅད་ཤིནྟིཾ་ཀུ་རུ་ཡེ་སྭཱ་ཧཱ། བར་གདོན་བཙན་དང་ལྷ་སྲིན་སྡེ་བརྒྱད་ཀྱི་གྲིབ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། རོ་གྲིབ་ཟས་གྲིབ་གོས་གྲིབ་དམེ་གྲིབ་དམ་
གྲིབ་ཉམས་གྲིབ་དང་བཅས་པ་ཐམས་ཅད་ཤིནྟིཾ་ཀུ་རུ་ཡེ་སྭཱ་ཧཱ། ཚེ་ལ་རྐུ་བ་སྲོག་ལ་འཇབ་པ་བླ་ལ་ཁྱེར་བ་ཡིད་ལ་རློམ་པར་བྱེད་པའི་གདོན་བགེགས་ཐམས་ཅད་ཤིནྟིཾ་ཀུ་རུ་ཡེ་སྭཱ་ཧཱ། ཕོ་གདོན་རྒྱལ་
པོའི་གནོད་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། མོ་གདོན་སྲིན་མོའི་གནོད་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ཟ་འདྲེ་ཤི་གཤེད་གྱི་གནོད་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ལོ་རྒྱལ་པོའི་སྐེག་ཐམས་
ཅད་ཤིནྟིཾ་ཀུ་རུ་ཡེ་སྭཱ་ཧཱ། ཟླ་བ་བློན་པོའི་སྐེག་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ཞག་དམག་མིའི་སྐེག་ཐམས་ཅད་ཤིནྟིཾ་ཀུ་རུ་ཡེ་སྭཱ་ཧཱ། དུས་ཚོད་ཚེས་གྲངས་ཀྱི་སྐེག་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། བྱད་

༄༅། །དུ་བཅུག་པ། གཏད་དུ་བཅུག་པ། ཕྲ་མན་གྱི་འགོང་ཆོག་བརྒྱབ་པ། ཕུང་སེལ་གྱི་ངན་སྔགས་བརྒྱབ་པ།རླུང་ལ་འཁོར་ལོ་བསྐོར་བ་མེ་ལ་སྦྱིན་བསྲེགས་བཏབ་པའི་གནོད་པ་ཐམས་ཅད་༴ ཚེ་
རབས་འཁོར་བ་ཐོག་མ་མེད་པ་ནས་བསགས་པའི་ལས་དང་ཉོན་མོངས་པའི་སྡིག་སྒྲིབ་མི་དགེ་བ་བཅུ། མཚམས་མེད་པ་ལྔ། ལོག་པར་ལྟ་བ་བརྒྱད། ལྕི་བ་རྣམ་པ་བཞི། ཁ་ན་མ་ཐོ་བའི་ཉེས་ལྟུང་
སྒྲིབ་པའི་ལས་ཀྱི་བག་ཆག་དང་བཅས་པ་ཐམས་ཅད་༴ ཕྱི་སོ་སོར་ཐར་བའི་སྡོམ་པ་དང་འགལ་བ། ནང་བྱང་ཆུབ་སེམས་དཔའི་བསླབ་བྱ་དང་འགལ་བ། གསང་བ་རིག་འཛིན་སྔགས་ཀྱི་དམ་ཚིག་དང་
འགལ་བའི་སྡིག་སྒྲིབ་ཉེས་ལྟུང་བག་ཆགས་དང་བཅས་པ་ཐམས་ཅད་༴ སྣང་སྲིད་ལྷ་སྲིན་སྡེ་བརྒྱད་ཀྱི་མཐོང་ཐོས་དྲན་རེག་བསམ་སྦྱོར་ངན་པ་དང་བཅས་པའི་གྲིབ་དང་དུག་ཐམས་ཅད་ཟླ འབྱུང་བ་
ཆེན་པོ་ས་ཆུ་མེ་རླུང་ནམ་མཁའི་ཁམས་དང་བཅས་པའི་གྲིབ་དང་དུག་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། །ཨོཾ་ཨེ་ཧོ་ཤུདྡྷེ་ཤུདྡྷེ། ཡཾ་ཧོ་ཤུདྡྷེ་ཤུདྡྷེ། ལཾ་ཧོ་ཤུདྡྷེ་ཤུདྡྷེ། བི་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཨེ་ཡཾ་ལཾ་

བཾ་རཾ་ཤུདྡྷེ་ཤུདྡྷེ་སྭཱ་ཧཱ། གསུམ་མམ་བདུན་བརྗོད། ཆུ་ཁར་འཛིན་དུ་བཅུག རྨ་བྱའི་སྒྲོ་མདོངས་རྡོ་རྗེ་དང་བཅས་པ་ལག་ཏུ་ཐོགས་ནས། རྨ་བྱའི་མདོངས་ཀྱི་དབུས་སུ་ཟླ་བ་ལ་སྔགས་ཕྲེང་འཁོད། དེ་ལས་འོད་ཟེར་འཕྲོས་པས་སྒྲུབ་
བྱའི་ནད་གདོན་སྡིག་སྒྲིབ་ཐམས་ཅད་རྡོ་ཁབ་ལེན་གྱིས་ལྕགས་ཕྱེ་ལེན་པ་ལྟར་བླངས་ནས་མདུན་དུ་བྱབ་པར་གྱུར། །ན་མོ་རཏྣ་སོགས། སརྦ་པཱ་པཾ་བྷུ་ཨ་པ་ན་ཡེ་སྭཱ་ཧཱ། སརྦ་བིགྷན་ཧྥུ་ཨ་པ་ན་ཡེ་
སྭཱ་ཧཱ། སརྦ་བྱ་ཏི་བྷྱ་ཨ་པ་ན་ཡེ་སྭཱ་ཧཱ། སརྦ་ཨུ་པ་གྲ་ཝེ་བྷེ་ཨ་པ་ན་ཡེ་སྭཱ་ཧཱ། སརྦ་ཨ་ཀ་ལ་མི་ཏུ་བྷྱ་ཨ་པ་ན་ཡེ་སྭཱ་ཧཱ། སོབ་བྷྱཨ་པ་ན་ཡེ་སྭཱ་ཧཱ། སརྦ་དུར་ནི་མྲི་ཏི་བྷྱཨ་པ་ན་ཡེ་སྭཱ་ཧཱ། སརྦ་ཙིཏྟ་ནད་
ཐམས་ཅད་བྱང་བར་གྱུར་ཅིག ཉེ་བར་འཚེ་བ་ཐམས་ཅད་བྱང་བར་གྱུར་ཅིག དུས་མ་ཡིན་པའི་འཆི་བ་ཐམས་ཅད་བྱང་བར་གྱུར་ཅིག གདོན་ཐམས་ཅད་བྱང་བར་གྱུར་ཅིག རིམས་ཐམས་ཅད་
བྱང་བར་གྱུར་ཅིག རྨི་ལམ་ངན་པ་ཐམས་ཅད་བྱང་བར་གྱུར་ཅིག མཚན་མ་ངན་པ་ཐམས་ཅད་བྱང་བར་གྱུར་ཅིག སེམས་ཀྱི་ཀུན་ནས་འཁྲུགས་པ་ཐམས་ཅད་བྱང་བར་གྱུར་ཅིག གཞན་ཡང་གྲིབ་དང་

༄༅། །མི་གཙང་བ་བྱུར་དང་སྐལ་བ་ངན་པ་བཀྲ་མི་ཤིས་པའི་དངོས་པོ་ཐམས་ཅད་བྱང་བར་གྱུར་ཅིག །ཁ་ནང་ཆུ་ཕྱིར་དོར་ལ། བསྒྲུབ་བྱའི་ནད་གདོན་སྡིག་སྒྲིབ་ཐམས་ཅད་ཕྱིར་སོང་བར་གྱུར། དེ་ནས་
བསྲུང་འཁོར་བསྒོམ་པ་ནི། སྤྱི་བོར་མདུན་རྒྱབ་དཔུང་པ་གཡས་གཡོན་རྡོ་རྗེའི་གནས་རྣམས་སུ་རྡོ་རྗེ་རྒྱ་གྲམ་རེ་བཞག་ཅིང་། བདག་མདུན་གྱི་ཐུགས་ཀ་ནས་འོད་ཟེར་འཕྲོས་པས་ལུས་རྡོ་རྗེ་གོ་ཁྲབ་ཀྱི་ཞུན་ལུགས་སུ་གཡོག་
པར་གྱུར། སརྦ་པཱ་པཾ་བྷྱ་རཀྵ་རཀྵ་ཡེ་སྭཱ་ཧཱ། སརྦ་བིགྷན་བྷྱ་རཀྵ་རཀྵ་ཡེ་སྭཱ་ཧཱ། སརྦ་བྱ་དྷི་བྷྱ་རཀྵ་རཀྵ་ཡེ་སྭཱ་ཧཱ། སརྦ་ཨུ་པ་དྲ་ཝེ་བྷྱ་རཀྵ་རཀྟ་ཡེ་སྭཱ་ཧཱ། སརྦ་ཨ་ཀ་ལ་མྲྀ་ཏྱུ་བྷྱ་རཀྵ་རཀྵ་ཡེ་སྭཱ་
ཧཱ། སརྦ་གྲ་ཧེ་བྷྱ་རཀྵ་རཀྵ་ཡེ་སྭཱ་ཧཱ། སརྦ་ཛྭ་རེ་བྷྱ་རཀྵ་རཀྵ་ཡེ་སྭཱ་ཧཱ། སརྦ་དུར་སོབ་བྷྱ་རཀྵ་རཀྵ་ཡེ་སྭཱ་ཧཱ། སརྦ་དུར་ནི་མྲྀ་ཏི་བྷྱ་རཀྵ་རཀྵ་ཡེ་སྭཱ་ཧཱ། སརྦ་ཙིཏྟ་ཀུ་ལེ་བྷྱ་རཀྵ་རཀྵ་ཡེ་སྭཱ་ཧཱ། སྡིག་
སྒྲིབ་ཐམས་ཅད་ལས་བསྲུང་ཤིག བགེགས་ཐམས་ཅད་ལས་བསྲུང་ཤིག ནད་ཐམས་ཅད་ལས་བསྲུང་ཤིག ཉེ་བར་འཚེ་བ་ཐམས་ཅདལས་བསྲུང་ཤིག དུས་མ་ཡིན་པའི་འཆི་བ་ཐམས་ཅད་ལས་

བསྲུང་ཤིགགདོན་ཐམས་ཅདལས་བསྲུང་ཤིགགིམས་ཐམས་ཅད་ལས་བསྲུང་ཤིག་ཀུན་ནས་འཁྲུགས་པ་ཐམས་ཅད་ལས་བསྲུང་ཤིག་གཞན་ཡང་གྲིབ་དང་མི་གཙང་བ་བྱུར་དང་སྐལ་པ་ངན་པ་བཀྲ་
མི་ཤིས་པའི་དངོས་པོ་མས་ཅད་ལས་བསྲུང་ཤིག་རཀྵ་རཀ་སླར་ཡང་རྡོ་རྗེ་སྤྱི་བོར་བཞག་ལ། རྒྱལ་བ་སྲས་བཅས་བདེན་པའི་བྱིན་རླབས་དང༌། །རྡོ་རྗེ་རྣམ་པར་འཇོམས་པའི་མཐུ་སྟོབས་ཀྱིས། །སློབ་མ་
འདི་རྣམས་བདག་གིས་བསྲུངས་ཟིན་གྱི། །འདི་ལ་སུས་ཀྱང་གནོད་པ་མ་བྱེད་ཅིག །རྡོ་རྗེ་ལག་ཏུ་གཏད་ལ། ཞི་བ་དང་དགའ་བའི་སེམས་ཀྱིས་འདི་ལོངས་ཤིག སྐྱེས་བུ་འདི་དག་བར་ཆད་མི་མཐུན་པའི་
ཕྱོགས་ཐམས་ཅད་ལས་རྣམ་པར་རྒྱལ་བར་གྱུར་ཅིག ཛ་ཡ་ཛ་ཡ་སུ་ཛ་ཡནྟུ་སྭཱ་ཧཱ། དེ་ལྟར་བགྱིས་པས་ཉི་ཟླ་གཟའ་ལས་གྲོལ་བ་བཞིན་དུ་བསྒྲུབ་བྱ་ནད་གདོན་སྡིག་སྒྲིབ་སོགས་ལས་རྣམ་པར་ཐར་
བར་འགྱུར། སྡིག་པ་ཐམས་ཅད་བྱང་བ་དང་། །སྡིག་པ་ཐམས་ཅད་བྱང་བ་དང༌། །སྡུག་བསྔལ་ཐམས་ཅད་མེད་པར་བྱེད། །རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་བརྒྱན། །སེམས་

༄༅། །ཅན་དབང་པོ་ཉམས་པ་དང་། །ཚེ་ཟད་པ་དང་ཚེ་ཉམས་དང་། །ཕུན་སུམ་ཚོགས་མིན་གང་ཆགས་དང་། །ལྷ་རྣམས་རྒྱབ་ཀྱིས་ཕྱོགས་པ་དང་། །མཛའ་སྡུག་སྐྱེ་བོ་སྡང་བ་དང་། །བྲན་གཟའ་
ལ་སོགས་གཙེས་པ་དང་། །ཕན་ཚུན་མཐུན་པ་མ་ཡིན་དང་། །ནོར་འགྲིབ་པས་ནི་གནོད་པ་དང་། །མྱ་ངན་ངལ་དང་གནོད་པ་དང་། །འཇིགས་པ་དང་ནི་ཕོངས་པ་དང་། །གཟའ་དང་རྒྱུ་སྐར་བྱད་སྟེམས་
དང་། །མི་བཟད་གདོན་གྱིས་ཉེན་པ་དང༌། །མྱ་ངན་ངལ་ལས་བྱུང་བ་ཡི། །རྨི་ལམ་སྡིག་པ་མཐོང་ན་ཡང་། །དེས་ནི་རབ་བཀྲུས་གཙང་མ་ཡིན། །མདོ་སྡེ་དམ་པ་ཉན་པར་གྱིས། །གང་དག་ཡིད་
དགེའི་སེམས་དང་ཞིང་། །གཙང་མའི་གོས་ཀྱིས་རབ་བརྒྱན་ཏེ། །ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །
མི་བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་བལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་ཐར། །ནོར་བུ་ཡུངས་དཀར་དུར་བ་དང་། །རིན་ཆེན་རྨ་མེད་ཙནྡན་

བཅས། །ཤེལ་དང་རྡོ་རྗེ་མེ་ཏོག་དང་། །ཆུ་ཡི་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་རུང་། །གཙང་མའི་གོས་ཀྱིས་དཀྲི་ཞིང་དགང༌། །ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་འཇོམས་བཟླས་ནས་ནི། །རྒྱལ་པོ་རྟག་ཏུ་ཁྲུས་གྱིས་
ཤིག །རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་རྫོགས་སོ། །སློབ་དཔོན་ཆེན་པོ་པདྨ་འབྱུང་གནས་དང་། བི་མ་མི་ཏྲ་དང་། སངས་རྒྱས་གསང་བ་དང་། ཡེ་ཤེས་རྡོ་རྗེ་དང་། སྨྲྀ་ཏི་ཛྙཱ་ན་ལ་སོགས་པའི་འགྲེལ་བའི་ནང་ནས་བཏོན་ཏེ་གཟུངས་ཤིན་ཏུ་དག་པའོ། །དགེའོ། །མངྒ་ལཾ།

༄༅། །ལྕང་ལོ་ཅན་གྱི་གནས་མཆོག་དམ་པ་རུ། །གསང་སྔགས་རིགས་སྔགས་ཀུན་གྱི་བདག་པོ་སྟེ། །ལོག་འདྲེན་བགེས་ཀྱི་ཚོགས་རྣམས་འཇོམ་མཛད་པ། །གསང་བདག་རྡོ་རྗེ་འཛིན་བཀྲ་
ཤིས་ཤོག །བགེགས་རིགས་སྟོང་ཕྲག་བརྒྱད་ཅུ་ཞི་བ་དང་། །མི་མཐུན་གནོད་པའི་རྐྱིན་དང་བྲལ་བ་དང་། །མཐུན་པ་འགྲུབ་ཅི་ང་ཕུན་ཕུམ་ཚོགས་པ་ཡིས། །བཀྲ་ཤིས་དེས་ཀྱང་དང་འདིང་བདེ་
ལེགས་ཤོག །སེམས་ཅན་ནད་པ་ཇི་སྙེད་པ། །མྱུར་དུ་ནད་ལས་གྲོལ་བྱུང་ཅིག།འགྲོ་བའི་ནད་རྣམས་མ་ལུས་པ། །རྟག་ཏུ་འབྱུང་བ་མེད་གྱུར་ཅིག །སྨན་རྣམས་མཐུ་དང་ལྡན་པ་དང་། །གསང་སྔགས་
བཟླས་བརྗོད་འགྲུབ་པ་དང་། །མཁའ་འགྲོ་སྲིན་པོ་ལ་སོགས་པ། །སྙིང་རྗེའི་སེམས་དང་ལྡན་གྱུརཅིག །སྦྱིན་བདག་འཁོར་དང་བཅས་རྣམས་ལ། །ཚེ་འདིར་བསམ་པའི་དོན་འགྲུབ་ཅིང་། །བར་
ཆད་ཞི་ནས་བཀྲ་ཤིས་པ། །བསམ་པ་ཆོས་བཞིན་འགྲུབ་པའི་བཀྲ་ཤིས་ཤོག །ཚངས་དང་ལྷ་དབང་བསྲུང་མའི་བྱིན་བརླབས་ཀྱིས། །ཕན་མཛད་ལྷ་ཡི་བཀྲ་ཤིས་གནས་གྱུར་ཏེ། །དགེ་ལེགས་བསམ་པ་

ཡིད་བཞིན་འགྲུབ་པ་དང་། །ཚེ་རིང་ནད་མེད་བདེ་སྐྱིད་ལྡན་པར་ཤོག །བཀའ་བསྒོ་ནི། ཧྲིཿཧཱུྃཝང་ནི་ཁྲོ་རྒྱལ་རྟ་མགྲིན་ཏེ། །རྟ་སྐད་རྔམས་སྒྲོགས་བར་ཆད་སེལ། །སྐུ་ཡི་འོད་ཟེར་མཚོན་ཆའི་གུར། །
མེ་རི་འབར་བའི་ཕྱོགས་མཚམས་གཅོད། །མ་རྟོག་འཁྲུལ་བའི་སེམས་ཅན་རྣམས། །རྣམ་རྟོག་མ་རིག་བག་ཆགས་ཀྱིས། །ལྷ་དང་འདྲེ་བགེགས་གཉིས་སྣང་ཡང་། །རྣམ་པར་རྟོག་པ་བགེགས་ཡིན་
ཕྱིར། །འདྲེ་བགེགས་རང་གི་སེམས་ལས་བྱུང་། །སེམས་ཉིད་ཡེ་ནས་ཆོས་སྐུ་ལ། །བགེགས་དང་བར་ཆད་ག་ལ་ཡོད། །ཐམས་ཅད་རང་གྲོལ་ཆོས་སྐུའི་མཚམས། །འདི་ལ་སུ་ཡང་འདའ་མ་བྱེད། །
ཧྲཱིཿཧཱུྃ༔ གནོད་བྱེད་འབྱུང་པོ་ཐམས་ཅད་མཱ་ར་ཡ་ཕཊ༔ ཧཱུྃ་བཞི་དང་དྲག་སྔགས་སོགས་ཀྱི་མཐར། ཞེས་བརྗོད་པས་གནོད་བྱེད་བགེགས་དང་ལོག་པར་འདྲེན་པ་ཐམས་ཅད་ཕྱིར་བསྐྲད་འོད་ཟེར་ཁྲོམ་ཚོགས་དང་
བཅས་པ་ཐམས་ཅད་ཚུར་འདུས་བསྲུང་བའི་གུར་དུ་གྱུར། བཛྲ་རཀྵ་རཀྵ་ཧཱུཾ། རྒྱལ་བ་སྲས་བཅས་བདེན་པའི་བྱིན་བརླབས་དང་། །རྡོ་རྗེ་རྣམ་པར་འཇོམ་པའི་མཐུ་སྟོབས་ཀྱིས། །འགྲོ་བ་འདི་རྣམས་

༄༅། །བདག་གིས་བསྲུངས་ཟིན་གྱི། །འདི་ལ་སུས་ཀྱང་གནོད་པ་མ་བྱེད་ཅིག །བཀྲ་ཤིས་ཅི་རིགས་བརྗོད་དོ། །མངྒ་ལཾ་དགེའོ།

༄༅། །སངས་རྒྱས་ཆོས་དང་སོགས། །སེམས་ཅན་ཐམས་ཅད་སོགས། །སྟོང་པའི་ངང་ལས་སྐད་ཅིག་གི། །སྣ་ཚོགས་པད་ཉིའི་གདན་སྟེང་དུ། །རང་ཉིད་ཁྲོ་ཆེན་སྨེ་བརྩེགས་ནི། །མཐིང་ནག་འོད་
ཟེར་ཀུནའཕྲོ་བ། ཕྱག་གཉིས་ཐུགས་ཀར་སྡིག་འཛུབ་མཛད། །ཁྲོ་བོའི་ཆ་ལུགས་རྫོགས་པར་བསྒོམ། །གནས་གསུམ་ཡི་གེ་འཕྲོ་འདུ་ལས། ཁྲོ་བོའི་ཚོགས་ཀུན་སྤྱན་དྲང་གྱུར། །མ་ལུས་སེམས་ཅན་
ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་བའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །
བཛྲ་ས་མ་ཡ་ཛ་ཿསྤྱན་དྲངས། ཨ་གྷོ་སོགས་ནས། ཤབྷ་པྲ་ཏིཙྪ་ཡེ་སྭཱ་ཧཱ། །གཉིས་སུ་མེད་པར་གྱུར། །སླར་ཡང་རང་གི་ཐུགས་ཀའི་འོད་ཟེར་གྱིས། །དབང་གི་ལྷ་རིགས་ལྔ་འཁོར་དང་བཅས་པ་སྤྱན་
དྲངས། ཨརྒྷཾ་སོགས་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥི་ཉྩ་ཏུ་མཾ། །ཞེས་གསོལ་བ་བཏབ་པས་དེ་རྣམས་ཀྱིས་བུམ་པའི་བདུད་རྩིའི་དབང་བསྐུར། །སྐུ་གང་། །དྲི་མ་དག །ཆུ་ལྷག་མ་ཡར་ལུད་པ་ལས་

མི་བསྐྱོད་པས་དབུར་བརྒྱན་པར་གྱུར། །བཟླས་དམིགས་ནི། །ཐུགས་ཀར་པད་ཉིའི་ས་བོན་མཐར། །བཟླས་སྔགས་མགལ་མེའི་འཁོར་ལོ་བཞིན། །མེ་ཡི་ཚྭ་ཚྭ་འཁྲུག་ཅིང་འཕྲོ། །གནོད་བྱེད་ཉམས་
ཆགས་ཀུན་བསྲེག་གྱུར། །ཨོ་ཨིས་ཙ་ཀྲ་ཡ་ཏོར་ཡ་ཏོར་ཡ་སྭཱ་ཧཱ། །ཨུ་ཊ་མི་ཊ་ཡ་ཏོར་ཡ་ཏོར་ཡ་སྭཱ་ཧཱ། །མོན་ཊ་ཀྲོ་དྷ་ཡ་ཏོར་ཡ་ཏོར་ཡ་སྭཱ་ཧཱ། །ཨ་ཀ་ཀྲོ་དྷ་ལ་ཏོར་ཡ་ཏོར་ཡ་སྭཱ་ཧཱ། །ཨ་བྷུ་ཀྲོ་དྷ་ཡ་
ཏོར་ཡ་ཏོར་ཡ་སྭཱ་ཧཱ། །ཨུ་ཀྲ་ཤ་ཏ་ཡ་ཏོར་ཡ་ཏོར་ཡ་སྭཱ་ཧཱ། །ཨེ་ལིང་ཨེ་ཊ་ཡ་ཏོར་ཡ་ཏོར་ཡ་སྭཱ་ཧཱ། །ལ་མོན་ཊ་ཡ་ཏོར་ཡ་ཏོར་ཡ་སྭཱ་ཧཱ། །ཨིས་ནི་སིས་ནི་ཊ་ཡ་ཏོར་ཡ་ཏོར་ཡ་སྭཱ་ཧཱ། །ཨོ་བྷུར་ཀུར་
མ་ཧཱ་ཀྲ་མ་ན་ཡེ་ཤུ་ཙི་བྷུ་ཀི་བྷི་མ་ལེ་ཨུ་ཙུཥྨ་ཀྲོ་དྷ་ཧཱུྃ་ཕཊ༔ ཏོར་ཡ་ཏོར་ཡ་སྭཱ་ཧཱ། །བུམ་ལྷ་འོད་ཞུ་དམ་ཚིག་བདུད་རྩིར་གྱུར། །ནད་གདོན་སྡིག་སྒྲིབ་དམ་སྲི་རྨེ་རྨུག་ཉམས་མཁོན་བྱད་གདོན་བག་ཡུག་
མཛེ་ཤི་མནའ་གྲོགས་སྟན་གོས་མནོལ་རྩོག་རབ་ཆད་ན་ཟོས་རོ་གྲིབ་ནད་གྲིབ་དཀོར་གྲིབ་རླུང་གྲིབ་ལྷ་སྲིན་འཁྲུག་པའི་བཀའ་ཆད་རྐྱེན་གྲིབ་སོགས་མི་མཐུན་པའི་ཕྱོགས་ངན་པ་ཐམས་ཅད་ཤནྟིཾ་

༄༅། །ཀུ་རུ་ཡེ་སྭཱ་ཧཱ། །བསྡུ་རིམ་ནི། །རང་རིག་སེམས་ཀྱི་དཀྱིལ་འཁོར་དུ། །ཁྲོ་རྒྱལ་གསལ་སྟོང་ཆེན་པོ་ཤར། །ནམ་མཁར་འཇའ་ཚོན་ཡལ་བ་ལྟར། །སྐྱེ་མེད་ཆོས་ཀྱི་དབྱིངས་སུ་གཤེགས། །དགེ་།
བ་འདི་ཡི་མྱུར་དུ་བདག །ཁྲོ་རྒྱལ་སྨེ་བརྩེགས་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །བདག་མེད་ལྟ་བའི་ཧེ་རུ་ཀ། །བདག་ལྟའི་རུ་ཏྲ་བསྒྲལ་བའི་ཚེ། །བསྣམས་
ནས་ཁྲོ་བོའི་རྒྱལ་པོ་བྱུང་། །གདུལ་དཀལ་འདུལ་མཛད་བཀྲ་ཤིས་ཤོག དགེའོ།

༄༅།  །ཀློང་ཆེན་སྙིང་ཐིག་གི་སྔོན་འགྲོའི་ངག་འདོན་ཁྲིགས་སུ་སྡེབས་པ་རྣམས་མཁྱེན་ལམ་བཟང་བཞུགས།

༄༅། །གདོད་ནས་མངོན་སངས་རྒྱས་ཀྱང་གང་ལ་གང་འདུལ་གཟུགས་སྐུ་འགགས་པ་མེད། སྣ་ཚོགས་སྒྱུ་འཕྲུལ་ངོམ་ཡང་ཕུང་ཁམས་སྐྱེ་མཆེད་གཟུང་དང་འཛིན་པ་བྲལ། མི་ཡི་གཟུགས་སུ་སྣང་ཡང་མཁྱེན་བརྩེའི་འོད་ཟེར་
སྟོང་འབར་རྒྱལ་བ་དངོས། ཚེ་འདི་ཙམ་དུ་མ་ཡིན་གཏན་གྱི་སྐྱབས་སུ་ཁྱོད་བརྟེན་བྱིན་གྱིས་རློབས། དེ་ལ་འདིར་རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོ་ངག་འདོན་ཁྲིགས་སུ་སྡེབས་པ་ལ། དང་པོ་དཔལ་ལྡན་བླ་མའི་
ཐུགས་རྒྱུད་བསྐུལ་ཕྱིར་གསོལ་བ་གདབ་པ་ནི། བླ་མ་མཁྱེན། ལན་གསུམ། ཞེས་གདུང་བ་དྲག་པོས་བོས་ནས། སྙིང་དབུས་དད་པའི་གེ་སར་བཞད་པ་ནས། །སྐྱབས་གཅིག་དྲིན་
ཆེན་བླ་མ་ཡར་ལ་བཞེངས། །ལས་དང་ཉོན་མོངས་དྲག་པོས་གཟིར་བ་ཡི། །སྐལ་པ་ངན་པ་བདག་ལ་སྐྱོབས་པའི་ཕྱིར། །སྤྱི་བོར་བདེ་ཆེན་འཁོར་ལོའི་

༄༅། །རྒྱན་དུ་བཞུགས། །དྲན་དང་ཤེས་བཞིན་ཀུན་ཀྱང་བཞེངས་སུ་གསོལ། །ད་རེས་དམྱལ་བ་ཡི་དྭགས་དུད་འགྲོ་དང་། །ཚེ་རིང་ལྷ་དང་ཀླ་ཀློ་ལོག་ལྟ་ཅན། །སངས་
རྒྱས་མ་བྱོན་ཞིང་དང་ལྐུགས་པ་སྟེ། །མི་ཁོམ་བརྒྱད་ལས་ཐར་བའི་དལ་བ་ཐོབ། །མིར་གྱུར་དབང་པོ་ཚང་དང་ཡུལ་དབུས་སྐྱེས། །ལས་མཐའ་མ་ལོག་བསྟན་ལ་དད་པ་སྟེ། །
རང་ཉིད་འབྱོར་བ་ལྔ་ཚང་སངས་རྒྱས་བྱོན། །ཆོས་གསུངས་བསྟན་པ་གནས་དང་དེ་ལ་ཞུགས། །བཤེས་གཉེན་དམ་པས་ཟིན་དང་གཞན་འབྱོར་ལྔ། །ཐམས་ཅད་རང་ལ་
ཚང་པའི་གནས་ཐོབ་ཀྱང་། །རྐྱེན་མང་ངེས་པ་མེད་པའི་ཚེས་སྤངས་ནས། །འཇིག་རྟེན་ཕ་རོལ་ཉིད་དུ་སོན་པར་འགྱུར། །བློ་སྣ་ཆོས་ལ་བསྒྱུར་ཅིག་གུ་རུ་མཁྱེན། །ལམ་

གོལ་དམན་པར་མ་བཏང་ཀུན་མཁྱེན་རྗེ། །གཉིས་སུ་མེད་དོ་དྲིན་ཆེན་བླ་མ་མཁྱེན། །ད་རིས་དལ་རྟེན་དོན་ཡོད་མ་བྱས་ན། །ཕྱི་ནས་ཐར་པ་བསྒྲུབ་པའི་རྟེན་མི་རྙེད། །བདེ་འགྲོའི་རྟེན་ལ་བསོད་ནམས་
ཟད་གྱུར་ནས། །ཤི་བའི་འོག་ཏུ་ངན་སོང་ངན་འགྲོར་འཁྱམས། །དགེ་སྡིག་མི་ཤེས་ཆོས་ཀྱི་སྒྲ་མི་ཐོས། །དགེ་བའི་བཤེས་དང་མི་མཇལ་མཚང་རེ་ཆེ། །སེམས་ཅན་ཙམ་གྱི་གྲངས་དང་རིམ་པ་ལ། །བསམ་
ན་མི་ལུས་ཐོབ་པ་སྲིད་མཐའ་ཙམ། །མི་ཡང་ཆོས་མེད་སྡིག་ལ་སྤྱོད་མཐོང་ན། །ཆོས་བཞིན་སྤྱོད་པ་ཉིན་མོའི་སྐར་མ་ཙམ། །བློ་སྣ༴ ལམ་གོལ༴ གཉིས་སུ༴ གལ་ཏེ་མི་ལུས་རིན་ཆེན་གླིང་ཕྱིན་ཡང་། །
ལུས་རྟེན་བཟང་ལ་བྱུར་པོ་ཆེ་ཡི་སེམས། །ཐར་བ་བསྒྲུབ་པའི་རྟེན་དུ་མི་རུང་ཞིང་། །ཁྱད་པར་བདུད་ཀྱིས་ཟིན་དང་དུག་ལྔ་འཁྲུགས། །ལས་ངན་ཐོག་ཏུ་བབས་དང་ལེ་ལོས་གཡེང་། །གཞན་ཁོལ་བྲན་
གཡོག་འཇིགས་སྐྱོབ་ཆོས་ལྟར་བཅོས། །རྨོངས་སོགས་འཕྲལ་བྱུང་རྐྱེན་གྱིས་མི་ཁོམ་བརྒྱད། །བདག་ལ་ཆོས་ཀྱི་འགལ་ཟླར་ལྷག་པའི་ཚེ། །བློ་སྣ༴ ལམ་གོལ༔ གཉིས་སུ༴ སྐྱོ་ཤེས་ཆུང་ཞིང་དད་པའི་

༄༅། །ནོར་དང་བྲལ། །འདོད་སྲེད་ཞགས་པའི་བཅིངས་དང་ཀུན་སྤྱོད་རྩུབ། །མི་དགེ་སྡིག་ལ་མི་འཛེམ་ལས་མཐའ་ལོག །སྡོམ་པ་ཉམས་ཤིང་དམ་ཚིག་རལ་བ་སྟེ། །རིས་ཆད་བློ་ཡི་མི་ཁོམ་རྣམ་པ་
བརྒྱད། །བདག་ལ་ཆོས་ཀྱི་འགལ་ཟླར་ལྷག་པའི་ཚེ། །བློ་སྣ༴ ལམ་གོལ༴ གཉིས་སུ༴ ད་ལྟ་ནད་དང་སྡུག་བསྔལ་གྱིས་མ་གཟིར། །བྲན་ཁོལ་ལ་སོགས་གཞན་དབང་མ་གྱུར་པའི། །རང་དབང་ཐོབ་
པའི་རྟེན་འབྲེལ་འགྲིགས་དུས་འདིར། །སྙོམས་ལས་ངང་དུ་དལ་འབྱོར་ཆུད་གསོན་ན། །འཁོར་དང་ལོངས་སྤྱོད་ཉེ་དུ་འབྲེལ་བ་ལྟ། །ལྟ་ཅི་གཅེས་པར་བཟུང་བའི་ལུས་འདི་ཡང་། །མལ་གྱི་ནང་ནས་
ས་ཕྱོགས་སྟོང་པར་བསྐྱལ། །ཝ་དང་བྱ་རྒོད་ཁྱི་ཡི་འདྲད་པའི་དུས། །བར་དོའི་ཡུལ་ན་འཇིགས་པ་ཤིན་ཏུ་ཆེ། །བློ་སྣ་ཆོས ལམ་གོལ༴ གཉིས་སུ༴ དགེ་སྡིག་ལས་ཀྱིས་རྣམ་སྨིན་ཕྱི་བཞིན་འབྲང་། །
ཁྱད་པར་དམྱལ་བའི་འཇིག་རྟེན་ཉིད་སོན་ན། །ལྕགས་སྲེགས་ས་གཞི མཚོན་གྱིས་མགོ་ལུས་འདྲལ། །སོག་ལས་གཤོག་དང་ཐོ་ལུམ་འབར་བའི་འཚིར། །སྒོ་མེད་ལྕགས་ཁྱིམ་འཐུམས་པར་འོ་དོད་

འབོད། །འབར་བའི་གསལ་ཤིང་གིས་འབུགས་ཁྲོ་ཆུར་འཚོད། །ཀུན་ནས་ཚ་བའི་མེས་བསྲེགས་བརྒྱད་ཚན་གཅིག །གངས་རི་སྟུག་པོའི་འདབ་དང་ཆུ་འཁྱག་ཀྱི། །གཅོང་རོང་ཡ་ངའི་གནས་སུ་བུ་ཡུག་
སྦྲེབས། །གྲང་རེག་རླུང་གིས་བཏབ་པའི་ལང་ཚོ་ནི། །ཆུ་བུར་ཅན་དང་ལྷག་པར་རྡོལ་བ་ཅན། །སྨྲེ་སྔགས་རྒྱུན་མི་ཆད་པར་འདོན་པ་ཡང་། །ཚོར་བའི་སྡུག་བསྔལ་བརྣག་པར་དཀའ་བ་ཡིས། །ཟུངས་
ཀྱིས་རབ་བཏང་འཆི་ཁའི་ནད་པ་བཞིན། །ཤུགས་རིང་འདོན་ཞིང་སོ་ཐམ་པགས་པ་འགས། །ཤའུ་ཐོན་ནས་ལྷག་པར་འགས་ཏེ་བརྒྱད། །དེ་བཞིན་སྤུ་གྲིའི་ཐང་ལ་རྐང་པ་གཤོགས། །རལ་གྲིའི་ཚལ་
དུ་ལུས་ལ་བཅད་གཏུབ་བྱེད། །རོ་མྱགས་འདམ་ཚུད་ཐལ་ཚན་རབ་མེད་ཀློང་། །མནར་བའི་ཉེ་འཁོར་བ་དང་འགྱུར་བ་ཅན། །སྒོ་དང་ཀ་བ་ཐབ་དང་ཐག་པ་སོགས། །རྟག་ཏུ་བཀོལ་ཞིང་སྤྱོད་པའི་ཉི་
ཚེ་བ། །རྣམ་གྲངས་བཅོ་བརྒྱད་གང་ལས་འབྱུང་བའི་རྒྱུ། །ཞེ་སྡང་དྲག་པོའི་ཀུན་སློང་སྐྱེས་པའི་ཚེ། །བློ་སྣ༴ ལམ་གོལ༴ གཉིས་སུ༴ དེ་བཞིན་ཕོངས་ལ་ཉམས་མི་དགའ་བའི་ཡུལ། །བཟའ་བཏུང་

༄༅། །ལོངས་སྤྱོད་མིང་ཡང་མི་གྲགས་པར། །ཟས་སྐོམ་ལོ་ཟླར་མི་རྙེད་ཡི་དྭགས་ལུས། །རིད་ཅིང་འདོང་པའི་སྟོབས་ཉམས་རྣམ་པ་གསུམ། །གང་ལས་འབྱུང་བའི་རྒྱུ་ནི་སེར་སྣ་ཡིན། །གཅིག་ལ་
གཅིག་ཟ་གསོད་པའི་འཇིགས་པ་ཆེ། །བཀོལ་ཞིང་སྤྱོད་པའི་ཉམ་ཐག་བླང་དོར་རྨོངས། །ཕ་མཐའ་མེད་པའི་སྡུག་བསྔལ་གྱིས་གཟིར་བའི། །ས་བོན་གཏི་མུག་མུན་པར་འཁྱམས་པ་བདག །བློ་སྣ༴
ལམ་གོལ༔ གཉིས་སུ༴ ཆོས་ལམ་ཞུགས་ཀྱང་ཉེས་སྤྱོད་མི་སྡོམ་ཞིང་། །ཐེག་ཆེན་སྒོར་ཞུགས་གཞན་ཕན་སེམས་དང་བྲལ། །དབང་བཞི་ཐོབ་ཀྱང་བསྐྱེད་རྫོགས་མི་བསྒོམ་བའི། །ལམ་གོལ་འདི་ལས་
བླ་མས་བསྒྲལ་དུ་གསོལ། །ལྟ་བ་མ་རྟོགས་ཐོ་ཅོའི་སྤྱོད་པ་ཅན། །སྒོམ་པ་ཡེང་ཀྱང་གོས་ཡུལ་འུད་གོག་འཐག །སྤྱོད་པ་ནོར་ཀྱང་རང་སྐྱོན་མི་སེམས་པའི། །ཆོས་དྲེད་འདི་ལས་བླ་མས་བསྒྲལ་དུ་གསོལ། །
ནངས་པར་འཆི་ཡང་གནས་གོས་ནོར་ལ་སྲེད། །ན་ཚོད་ཡོལ་ཡང་ངེས་འབྱུང་སྐྱོ་ཤེས་བྲལ། །ཐོས་པ་ཆུང་ཡང་ཡོན་ཏན་ཅན་དུ་རློམ། །མ་རིག་འདི་ལས་བླ་མས་བསྒྲལ་དུ་གསོལ། །རྐྱེན་ཁར་འཆོར་ཡང་

འདི་འཛི་གནས་སྐོར་སེམས། །དབེན་པ་བརྟེན་ཀྱང་རང་རྒྱུད་ཤིང་ལྟར་རེངས། །དུལ་བར་སྨྲ་ཡང་ཆགས་སྡང་མ་ཞིག་པའི། །ཆོས་བརྒྱད་འདི་ལས་བླ་མས་བསྒྲལ་དུ་གསོལ། །གཉིད་འཐུག་འདི་ལས་
མྱུར་དུ་སད་དུ་གསོལ། །ཁྲི་མུན་འདི་ལས་མྱུར་དུ་དབྱུང་དུ་གསོལ། ཞེས་འབོད་པ་དྲག་པོས་ཐུགས་རྗེ་སློངས་བར་བྱའོ། གཉིས་པ་སྐྱབས་སུ་འགྲོ་བ་ནི། དཀོན་མཆོག་གསུམ་དངོས་བདེ་གཤེགས་རྩ་བ་གསུམ། །རྩ་རླུང་ཐིག་
ལེའི་རང་བཞིན་བྱང་ཆུབ་སེམས། །ངོ་བོ་རང་བཞིན་ཐུགས་རྗེའི་དཀྱིལ་འཁོར་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །གསུམ་པ་སེམས་བསྐྱེད་པ་ནི། ཧོ༔ སྣ་ཚོགས་སྣང་བ་ཆུ་ཟླའི་རྫུན་རིས་ཀྱི༔ འཁོར་
བ་ལུ་གུ་རྒྱུད་དུ་འཁྱམས་པའི་འགྲོ༔ རང་རིག་འོད་གསལ་དབྱིངས་སུ་ངལ་གསོའི་ཕྱིར༔ ཚད་མེད་བཞི་ཡི་ངང་ནས་སེམས་བསྐྱེད་དོ༔ བཞི་པ་རྡོར་སེམས་བསྒོམ་བཟླས་ནི༔ ཨ༔ བདག་ཉིད་ཐ་མལ་སྤྱི་བོ་རུ༔
པད་དཀར་ཟླ་བའི་གདན་གྱི་དབུས༔ ཧཱུྃ་ལས་བླ་མ་རྡོ་རྗེ་སེམས༔ དཀར་གསལ་ལོངས་སྤྱོད་རྫོགས་པའི་སྐུ༔ རྡོ་རྗེ་དྲིལ་འཛིན་སྙེམས་མ་འཁྲིལ༔ ཁྱོད་ལ་སྐྱབས་གསོལ་སྡིག་པ་སྦྱོང༔ འགྱོད་སེམས་

༄༅། །དྲག་པོས་མཐོལ་ལོ་བཤགསཿ ཕྱིན་ཆད་སྲོག་ལ་བབ་ཀྱང་སྡོམ༔ ཁྱོད་ཐུགས་ཟླ་བ་རྒྱས་པའི་སྟེང༔ ཧཱུྃ་ཡིག་མཐའ་མར་སྔགས་ཀྱིས་བསྐོར༔ བཟླས་པ་སྔགས་ཀྱིས་རྒྱུད་བསྐུལ་བས༔ ཡབ་
ཡུམ་བདེ་རོལ་སྦྱོར་མཚམས་ནས༔ བདུད་རྩི་བྱང་ཆུབ་སེམས་ཀྱི་སྤྲིན༔ ག་བུར་རྡུལ་ལྟར་འཛག་པ་ཡིས༔ བདག་དང་ཁམས་གསུམ་སེམས་ཅན་གྱི༔ ལས་དང་ཉོན་མོངས་སྡུག་བསྔལ་རྒྱུ༔ ནད་གདོན་
སྡིག་སྒྲིབ་ཉེ་ལྟུང་གྲིབ༔ མ་ལུས་བྱང་བར་མཛད་དུ་གསོལ༔ ཨོཾ་བཛྲ་ས་ཏྭ་ས་མ་ཡ༔ སོགས་ཅེས་ཡི་གེ་བརྒྱ་པ་ཅི་ནུས་བཟླས་མཐར༔ མགོན་པོ་བདག་ནི་མི་ཤེས་རྨོངས་པ་ཡིས༔ དམ་ཚིག་ལ་ནི་འགལ་ཞིང་ཉམས༔
བླ་མ་མགོན་པོས་སྐྱབས་མཛོད་ཅིག༔ གཙོ་བོ་རྡོ་རྗེ་འཛིན་པ་སྟེ༔ ཐུགས་རྗེ་ཆེན་པོའི་བདག་ཉིད་ཅན༔ འགྲོ་བའི་གཙོ་ལ་བདག་སྐྱབས་མཆི༔ སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་
ཆགས་ཐམས་ཅད་མཐོལ་ལོ་བཤགས་སོ༔ སྡིག་པ་དང་སྒྲིབ་པ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལཿ ཿཅེས་བརྗོད་པས་རྡོ་རྗེ་སེམས་དཔའ་དགྱེས་བཞིན་འཛུམ་པ་

དང་བཅས་པས་རིགས་ཀྱི་བུ་ཁྱོད་ཀྱི་སྡིག་སྒྲིབ་ཉེས་ལྟུང་ཐམས་ཅད་དག་པ་ཡིན་ནོ་ཞེས་གནང་བ་བྱིན་ཞིང་འོད་དུ་ཞུ་ནས་རང་ལ་ཐིམ་པའི་རྐྱེན་ལས་རང་ཉིད་ཀྱང་རྡོ་རྗེ་སེམས་དཔའ་སྣང་སྟོང་མེ་ལོང་
གི་གཟུགས་བརྙན་ལྟ་བུར་གྱུར་པའི་ཐུགས་སྲོག་ཧཱུྃ་གི་མཐའ་མར་ཡི་གེ་འབྲུ་བཞི་པོ་གསལ་བ་ལས་འོད་ཟེར་འཕྲོས་ཁམས་གསུམ་སྣོད་བཅུད་དང་བཅས་པ་རྡོར་སེམས་རིགས་ལྔའི་རྟེན་དང་བརྟེན་
པའི་རང་བཞིན་དུ་སངས་རྒྱས་པར་བསམ༔ ཨོཾ་བཛྲ་ས་ཏྭ་ཧཱུྃ༔ ཅི་ནུས་བཟླས་མཐར་མཉམ་པར་བཞག་གོ། ལྔ་པ་མཎྜལ་ནི༔ ཨོཾ་ཨཱཿཧཱུྃ༔ སྟོང་གསུམ་འཇིག་རྟེན་བྱེ་བ་ཕྲག་བརྒྱའི་ཞིང༔ རིན་ཆེན་སྣ་བདུན་ལྷ་མའི་འབྱོར་
བས་གཏམས༔ བདག་ལུས་ལོངས་སྤྱོད་བཅས་པ་ཡོངས་འབུལ་གྱིས༔ ཆོས་ཀྱི་འཁོར་ལོས་བསྒྱུར་བའི་སྲིད་ཐོབ་ཤོག༔ འོག་མིན་བདེ་ཆེན་སྟུག་པོ་བཀོད་པའི་ཞིང༔ ངེས་པ་ལྔ་ལྡན་རིག་ལྔའི་ཚོམ་
བུ་ཅན༔ འདོད་ཡོན་མཆོད་པའི་སྤྲིན་ཕུང་བསམ་ཡས་པ༔ ཕུལ་བས་ལོངས་སྐུའི་ཞིང་ལ་སྤྱོད་པར་ཤོག༔ སྣང་སྲིད་རྣམ་དག་གཞོན་ནུ་བུམ་པའི་སྐུ༔ ཐུགས་རྗེ་མ་འགགས་ཆོས་ཉིད་རོལ་པའི་རྒྱན༔

༄༅། །སྐུ་དང་ཐིག་ལེའི་འཛིན་པ་རྣམ་དག་ཞིང༔ ཕུལ་བས་ཆོས་སྐུའི་ཞིང་ལ་སྤྱོད་པར་ཤོག༔ དྲུག་པ་ཀུ་སུ་ལུའི་ཚོགས་བསགས་ནི༔ ཕཊ༔ ལུས་གཅེས་འཛིན་བོར་བས་ལྷ་བདུད་བཅོམ སེམས་ཚང་པའི་སྒོ་
ནས་དབྱིངས་ལ་ཐོན༔ འཆི་བདག་གི་བདུད་བཅོམ་ཁྲོས་མར་གྱུརཿ གཡས་ཉོན་མོངས་བདུད་བཅོམ་གྲི་གུག་གིས གཟུགས་ཕུང་པོའི་བདུད་བཅོམ་ཐོད་པ་བྲེག༔ གཡོན་ལས་བྱེད་ཚུལ་གྱིས་ཐུན་
དྷ་ཐོགསཿ སྐུ་གསུམ་གྱི་མི་མགོའི་སྒྱེད་པུར་བཞག༔ ནང་སྟོང་གསུམ་གང་བའི་བམ་རོ་དེ༔ ཨ༔ཐུང་དང་ཧཾ་ཡིག་གིས་བདུད་རྩིར་ཞུ༔ འབྲུ་གསུམ་གྱི་ནུས་ཀྱིས་སྦྱང་སྤེལ་བསྒྱུར༔ ཨོཾ་ཨཱཿཧཱུྃ༔ ཅི་ནུས་བཟླས་
མཐར༔ ཕཊ༔ ཡར་མཆོད་ཡུལ་མགྲོན་གྱི་ཐུགས་དམ་བསྐང༔ ཚོགས་རྫོགས་ནས་མཆོག་ཐུན་དངོས་གྲུབ་ཐོབ༔ མར་འཁོར་བའི་མགྲོན་མཉེས་ལན་ཆགས་བྱང༔ ཁྱད་པར་དུ་གནོད་བྱེད་བགེགས་
རིགས་ཚིམ༔ ནད་གདོན་དང་བར་ཆད་དབྱིངས་སུ་ཞི༔ རྐྱེན་ངན་དང་བདག་འཛིན་རྡུལ་དུ་རློག༔ མཐར་མཆོད་བྱ་དང་མཆོད་བྱེད་མཆོད་ཡུལ་ཀུན༔ གཤིས་རྫོགས་པ་ཆེན་པོར་མ་བཅོས་ཨཱ༔ བདུན་།

བླ་མའི་རྣལ་འབྱོར་ནི༔ ཨེ་མ་ཧོ༔ རང་སྣང་ལྷུན་གྲུབ་དག་པ་རབ་འབྱམས་ཞིང༔ བཀོད་པ་རབ་རྫོགས་ཟངས་མདོག་དཔལ་རིའི་དབུས༔ རང་ཉིད་གཞི་ལུས་རྡོ་རྗེ་རྣལ་འབྱོར་མ༔ ཞལ་གཅིག་ཕྱག་གཉིས་
དམར་གསལ་གྲི་ཐོད་འཛིན༔ ཞབས་གཉིས་དོར་སྟབས་སྤྱན་གསུམ་ནམ་མཁར་གཟིགས༔ སྤྱི་བོར་པདྨ་འབུམ་བརྡལ་ཉི་ཟླའི་སྟེང༔ སྐྱབས་གནས་ཀུན་འདུས་རྩ་བའི་བླ་མ་དང༔དབྱེར་མེད་མཚོ་སྐྱེས་
རྡོ་རྗེ་སྤྲུལ་པའི་སྐུ༔ དཀར་དམར་མདངས་ལྡན་གཞོན་ནུའི་ཤ་ཚུགས་ཅན༔ ཕོད་ཁ་ཆོས་གོས་ཟབ་བེར་འདུང་མ་གསོལ༔ ཞལ་གཅིག་ཕྱག་གཉིས་རྒྱལ་པོ་རོལ་པའི་སྟབས༔ ཕྱག་གཡས་རྡོ་རྗེ་གཡོན་པའི་
ཐོད་བུམ་བསྣམས༔ དབུ་ལ་འདབས་ལྡན་པདྨའི་མཉེན་ཞུ་གསོལ༔ མཆན་ཁུང་གཡོན་ན་བདེ་སྟོང་ཡུམ་མཆོག་མ༔ སྦས་པའི་ཚུལ་གྱི་ཁ་ཊཾ་རྩེ་གསུམ་བསྣམསཿ འཇའ་ཟེར་ཐིག་ལེ་འོད་ཕུང་ཀློང་ན་
བཞུགསཿ ཕྱི་འཁོར་འོད་ལྔའི་དྲ་བས་མཛེས་པའི་ཀློང༔ སྤྲུལ་པའི་རྗེ་འབངས་ཉི་ཤུ་རྩ་ལྔ་དང༔ རྒྱ་བོད་པཎ་གྲུབ་རིག་འཛིན་ཡི་དམ་ལྷ༔ མཁའ་འགྲོ་ཆོས་སྐྱོང་དམ་ཅན་སྤྲིན་ལྟར་གཏིབསཿ གསལ་

༄༅། །སྟོང་མཉམ་གནས་ཆེན་པོའི་ངང་དུ་གསལ༔ ཧཱུྃ་ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་
དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་སྒྲུབ་ཀྱིས༔ བྱིན་གྱིས་བརླབས་ཕྱིར་གཤེགས་སུ་གསོལ༔ གུ་རུ་པདྨ་སིདྡྷི་ཧཱུྃ༔ ཧཱུྃ༔ བདག་ལུས་ཞིང་གི་རྡུལ་རྙེད་དུ༔ རྣམ་པར་འཕྲུལ་པས་ཕྱག་
འཚལ་ལོ༔ དངོས་བཤམས་ཡིད་སྤྲུལ་ཏིང་འཛིན་མཐུས༔ སྣང་སྲིད་མཆོད་པའི་ཕྱག་རྒྱར་འབུལ༔ སྒོ་གསུམ་མི་དགེའི་ལས་རྣམས་ཀུན༔ འོད་གསལ་ཆོས་སྐུའི་ངང་དུ་བཤགས༔ བདེན་པ་གཉིས་
ཀྱིས་བསྡུས་པ་ཡི༔ དགེ་ཚོགས་ཀུན་ལ་རྗེས་ཡི་རང༔ ཐེག་གསུམ་ཆོས་འཁོར་བསྐོར་བར་བསྐུལ༔ ཇི་སྲིད་འཁོར་བ་མ་སྟོང་བར༔ མྱ་ངན་མི་འདའ་བཞུགས་གསོལ་འདེབས༔ དུས་གསུམ་བསགས་
པའི་དགེ་རྩ་ཀུན༔ བྱང་ཆུབ་ཆེན་པོའི་རྒྱུ་རུ་བསྔོ༔ རྗེ་བཙུན་གུ་རུ་རིན་པོ་ཆེ༔ ཁྱེད་ནི་སངས་རྒྱས་ཐམས་ཅད་ཀྱི༔ ཐུགས་རྗེ་བྱིན་རླབས་འདུས་པའི་དཔལ༔ སེམས་ཅན་ཡོངས་ཀྱི་མགོན་གཅིག་པུ༔

ལུས་དང་ལོངས་སྤྱོད་བློ་སྙིང་བྲང༔ ལྟོས་པ་མེད་པར་ཁྱོད་ལ་འབུལ༔ འདི་ནས་བྱང་ཆུབ་མ་ཐོབ་པར༔ སྐྱིད་སྡུག་ལེགས་ཉེས་མཐོ་དམན་ཀུན༔ རྗེ་བཙུན་ཆེན་པོ་པད་འབྱུང་མཁྱེན༔ བདག་ལ་རེ་ས་
གཞན་ན་མེད༔ ད་ལྟ་དུས་ངན་སྙིགས་མའི་འགྲོ༔ མི་བཟོད་སྡུག་བསྔལ་འདམ་དུ་བྱིང༔ འདི་ལས་སྐྱོབས་ཤིག་མ་ཧཱ་གུ་རུ༔ དབང་བཞི་བསྐུར་ཅིག་བྱིན་རླབས་ཅན༔ རྟོགས་པ་སྤོར་ཅིག་ཐུགས་རྗེ་
ཅན༔ སྒྲིབ་གཉིས་སྦྱོངས་ཤིག་ནུས་མཐུ་ཅན༔ ནམ་ཞིག་ཚེ་ཡི་དུས་བྱས་ཚེ རང་སྣང་རྔ་ཡབ་དཔལ་རིའི་ཞིང༔ ཟུང་འཇུག་སྤྲུལ་པའི་ཞིང་ཁམས་སུ༔ གཞི་ལུས་རྡོ་རྗེ་རྣལ་འབྱོར་མ༔ གསལ་འཚེར་འོད་
ཀྱི་གོང་བུ་རུ༔ གྱུར་ནས་རྗེ་བཙུན་པད་འབྱུང་དང༔ དབྱེར་མེད་ཆེན་པོར་སངས་རྒྱས་ཏེ༔ བདེ་དང་སྟོང་པའི་ཆོ་འཕྲུལ་གྱིས༔ ཡེ་ཤེས་ཆེན་པོའི་རོལ་པ་ལས༔ ཁམས་གསུམ་སེམས་ཅན་མ་ལུས་པ༔
འདྲེན་པའི་དེད་དཔོན་དམ་པ་རུ༔ རྗེ་བཙུན་པདྨས་དབུགས་དབྱུང་གསོལ༔ གསོལ་བ་སྙིང་གི་དཀྱིལ་ནས་འདེབས༔ ཁ་ཙམ་ཚིག་ཙམ་མ་ཡིན་ནོ༔ བྱིན་རླབས་ཐུགས་ཀྱི་ཀློང་ནས་སྩོལ༔ བསམ་དོན་

༄༅། །འགྲུབ་པར་མཛད་དུ་གསོལ༔ ཨོཾ་ཨཱ༔ཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བརྒྱུད་པའི་གསོལ་འདེབས་ནི༔ ཨེ་མ་ཧོ༔ རྒྱ་ཆད་ཕྱོགས་ལྷུང་བྲལ་བའི་ཞིང་ཁམས་ནསཿ དང་པོའི་སངས་རྒྱས་ཆོས་སྐུ་ཀུན་དུ་བཟང༔
ལོངས་སྐུ་ཆུ་ཟླའི་རོལ་རྩལ་རྡོ་རྗེ་སེམས༔ སྤྲུལ་སྐུའི་མཚན་རྫོགས་དགའ་རབ་རྡོ་རྗེ་ལ༔ གསོལ་བ་འདེབས་སོ་བྱིན་རླབས་དབང་བསྐུར་སྩོལ༔ བི་སིདྷ་དོན་དམ་ཆོས་ཀྱི་མཛོད༔ འཇམ་དཔལ་བཤེས་གཉེན་
ཐེག་དགུའི་འཁོར་ལོས་སྒྱུར༔  ཛྙཱ་ན་སུ་ཏྲ་པཎ་ཆེན་བཱི་མ་ལར༔ གསོལ་བ་འདེབས་སོ་གྲོལ་བྱེད་ལམ་སྣ་སྟོན༔ འཛམ་བུའི་གླིང་གི་རྒྱན་གཅིག་པདྨ་འབྱུང༔ ངེས་པར་ཐུགས་ཀྱི་སྲས་མཆོག་རྗེ་འབངས་གྲོགས
ཐུགས་གཏེར་རྒྱ་མཚོའི་བརྡ་གྲོལ་ཀློང་ཆེན་ཞབས༔ མཁའ་འགྲོའི་དབྱིངས་མཛོད་བཀའ་བབས་འཇིགས་མེད་གླིང༔ གསོལ་བ་འདེབས་སོ་འབྲས་བུ་ཐོབ་གྲོལ་སྩོལ༔ ཆོས་ཀྱི་བདག་པོ་བྱང་ཆུབ་རྡོ་རྗེའི་
ཞབས། །གྲུབ་བརྙེས་འཇིགས་མེད་རྒྱལ་བའི་མྱུ་གུ་དང་། །སྤྲུལ་བའི་སྐུ་མཆོག་མི་འགྱུར་ནམ་མཁའི་མཚན། །རྒྱལ་བའི་སྲས་པོ་གཞན་ཕན་མཐའ་ཡས་ལ། །གསོལ་འདེབས་སོ་གནས་ལུགས་རང་

ཞལ་སྟོན། །ཧེ་རུ་ཀདཔལ་ཡེ་ཤེས་རྡོ་རྗེ་དང་། །ཨོ་རྒྱན་འཇིགས་མེད་ཆོས་ཀྱི་དབང་པོའི་ཞབས། །གྲུབ་པའི་དབང་ཕྱུག་པདྨ་བཛྲ་དང་། །མཚོ་སྐྱེས་བླ་མ་མཁྱེན་བརྩེའི་དབང་པོའི་ཞབས། །བཀའ་དྲིན་
གསུམ་ལྡན་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྲིད་ལས་སྲིད་ལས་ངེས་པར་འབྱུང་བའི་ཞེན་ལོག་གིས རྡོ་རྗེའི་བླ་མ་དོན་ལྡན་མིག་བཞིན་བརྟེན༔ ཅི་གསུང་བཀའ་
བསྒྲུབ་ཟབ་མོའི་ཉམས་ལེན་ལཿ ཿལྡེམ་རྐྱང་མེད་པའི་བསྒྲུབ་ཚུགས་ཞེ་རུས་ཀྱིས༔ ཐུགས་རྒྱུད་དགོངས་པའི་བྱིན་རླབས་འཕོ་བར་ཤོག༔ སྣང་སྲིད་འཁོར་འདས་ཡེ་ནས་འོག་མིན་ཞིང༔ ལྷ་སྔགས་ཆོས་
སྐུར་དག་རྫོགས་སྨིན་པའི་འབྲས༔ སྤངས་བླང་བྱ་རྩོལ་མེད་པའི་རྫོགས་པ་ཆེ ཤེས་ཉམས་ཡིད་དཔྱོད་ལས་འདས་རིག་པའི་གདངས ཆོས་ཉིད་མངོན་སུམ་རྗེན་པར་མཐོང་བར་ཤོག༔ མཚན་མའི་
རྟོག་པ་རྣམ་གྲོལ་འཇའ་ཟེར་སྦུབས༔ སྐུ་དང་ཐིག་ལེའི་ཉམས་སྣང་གོང་དུ་འཕེལ༔ རིག་རྩལ་ལོངས་སྐུའི་ཞིང་ཁམས་ཚད་ལ་ཕེབས༔  ཆོས་ཟད་བློ་འདས་ཆེན་པོར་སངས་རྒྱས་ཏེ༔ གཞོན་ནུ་བུམ་སྐུར་

༄༅། །གཏན་སྲིད་ཟིན་པར་ཤོག༔ ཤིན་ཏུ་རྣལ་འབྱོར་ཉམས་འོག་མ་ཆུད་དེ༔ རགས་ལུས་དངས་མའི་དབྱིངས་སུ་མ་གྲོལ་ན༔ ནམ་ཞིག་ཚེ་ཡི་འདུ་བྱེད་བསྟུང་བའི་ཚེ༔ འཆི་བ་འོད་གསལ་ཀ་དག་
ཆོས་སྐུར་ཤར༔ བར་དོའི་སྣང་ཆ་ལོངས་སྤྱོད་རྫོགས་སྐུར་གྲོལ༔ ཁྲེགས་ཆོད་ཐོད་རྒལ་ལམ་གྱི་རྩལ་རྫོགས་ནསཿ མ་པང་བུ་འཇུག་ལྟ་བུར་གྲོལ་བར་ཤོག༔ གསང་ཆེན་འོད་གསལ་ཐེག་པ་མཆོག་
གི་རྩེ༔ སངས་རྒྱས་གཞན་ནས་མི་ཚོལ་ཆོས་སྐུའི་ཞལ༔ མངོན་གྱུར་གདོད་མའི་ས་ལ་མ་གྲོལ་ན༔ མ་བསྒོམ་སངས་རྒྱས་ཆོས་ལྔའི་ལམ་མཆོག་ལ བརྟེན་ནས་རང་བཞིན་སྤྲུལ་པའི་ཞིང་ལྔ་དངཿ ཁྱད་
པར་པདྨ་འོད་ཀྱི་ཕོ་བྲང་དུ༔ རིག་འཛིན་རྒྱ་མཚོའི་གཙོ་མཆོག་ཨོ་རྒྱན་རྗེས༔ གསང་ཆེན་ཆོས་ཀྱི་དགའ་སྟོན་འགྱེད་པའི་སར༔ སྲས་ཀྱི་ཐུ་བོར་སྐྱེས་ནས་དབུག་དབྱུང་སྟེ༔ མཐའ་ཡས་འགྲོ་བའི་ཉེར་
འཚོར་བདག་འགྱུར་ཤོག༔ རིག་འཛིན་རྒྱལ་བ་རྒྱ་མཚོའི་བྱིན་རླབས་དང༔ ཆོས་དབྱིངས་བསམ་མི་ཁྱབ་པའི་བདེན་པ་ཡིས༔ དལ་འབྱོར་རྟེན་ལ་རྫོགས་སྨིན་སྦྱངས་གསུམ་གྱིས༔ རྟེན་འབྲེལ་མངོན་

གྱུར་སངས་རྒྱས་ཐོབ་པར་ཤོག༔ ཞེས་ཁ་ཞེ་མེད་པར་གསོལ་བ་སྙིང་ནས་གདབ་པོ༔ དགུ་པ་དབང་བཞི་བླངས་པ་ནི༔ གུ་རུའི་སྨིན་མཚམས་ནས་ཨོ་ཡིག་ཆུ་ཤེལ་ལྟ་བུར་འཚེར་བ་ལས་འོད་ཟེར་འཕྲོས། རང་གི་སྤྱི་བོར་ནས་
ཞུགས། ལུས་ཀྱི་ལས་དང་རྩའི་སྒྲིབ་པ་དག སྐུ་རྡོ་རྗེའི་བྱིན་རླབས་ཞུགས། བུམ་པའི་དབང་ཐོབ། བསྐྱེད་རིམ་གྱི་སྣོད་དུ་གྱུར། རྣམ་སྨིན་རིག་འཛིན་གྱི་ས་བོན་ཐེབས། སྤྲུལ་སྐུའི་གོ་འཕང་ཐོབ་པའི་
སྐལ་བ་རྒྱུད་ལ་བཞག མགྲིན་པ་ནས་ཨཡིག་པདྨ་རཱ་ག་ལྟར་འབར་བ་ལས་འོད་ཟེར་འཕྲོས། རང་གི་མགྲིན་པ་ནས་ཞུགས། ངག་གི་ལས་དང་རླུང་གི་སྒྲིབ་པ་དག གསུང་རྡོ་རྗེའི་བྱིན་རླབས་ཞུགས།
གསང་བའི་དབང་ཐོབ། བཟླས་བརྗོད་ཀྱི་སྣོད་དུ་གྱུར། ཚེ་དབང་རིག་འཛིན་གྱི་ས་བོན་ཐེབས། ལོངས་སྤྱོད་རྫོགས་པའི་གོ་འཕང་གི་སྐལ་བ་རྒྱུད་ལ་བཞག ཐུགས་ཀའི་ཧཱུྃ་ཡིག་ནམ་མཁའི་མདོག་
ཅན་ལས་འོད་ཟེར་འཕྲོས། རང་གི་སྙིང་ག་ནས་ཞུགས། ཡིད་ཀྱི་ལས་དང་ཐིག་ལེའི་སྒྲིབ་པ་དག ཐུགས་རྡོ་རྗེའི་བྱིན་རླབས་ཞུགས། ཤེས་རབ་ཡེ་ཤེས་ཀྱི་དབང་ཐོབ། བདེ་སྟོང་ཙཎྜ་ལེའི་སྣོད་དུ་གྱུར།

༄༅། །ཕྱག་རྒྱའི་རིག་འཛིན་གྱི་ས་བོན་ཐེབས། ཆོས་སྐུའི་གོ་འཕང་གི་སྐལ་བ་རྒྱུད་ལ་བཞག སླར་ཡང་ཐུགས་ཀའི་ཧཱུྃ་ལས་ཧཱུྃ་ཡིག་གཉིས་པ་ཞིག་སྐར་མདའ་འཕངས་པ་བཞིན་དུ་ཆད། རང་སེམས་
དང་ཐ་དད་མེད་པར་འདྲེས། ཀུན་གཞིའི་ལས་དང་ཤེས་བྱའི་སྒྲིབ་པ་སྦྱངས། ཡེ་ཤེས་རྡོ་རྗེའི་བྱིན་རླབས་ཞུགས། ཚིག་གིས་མཚོན་པ་དོན་དམ་གྱི་དབང་ཐོབ། ཀ་དག་རྫོགས་པ་ཆེན་པོའི་སྣོད་དུ་གྱུར།
ལྷུན་གྲུབ་རིག་འཛིན་གྱི་ས་བོན་ཐེབས། མཐར་ཐུག་གི་འབྲས་བུ་ངོ་བོ་ཉིད་སྐུའི་སྐལ་བ་རྒྱུད་ལ་བཞག་གོ། དེ་ལྟར་འདོན་བསྒོམ་ཟུངདུ་འཇུག་པས་ལམ་དབང་བཞི་བླངས་མཐར། བླ་མའི་ཐུགས་ཀ་ནས་འོད་ཟེར་དམར་
པོ་དྲོད་དང་བཅས་པ་ཞིག་ཝལ་གྱིས་བྱུང་བ་བདག་ཉིད་རྡོ་རྗེ་རྣལ་འབྱོར་མར་གསལ་བའི་སྙིང་ཁར་རེག་པ་ཙམ་གྱིས་འོད་དམར་གྱི་གོང་བུ་ཞིག་ཏུ་གྱུར་ནས་གུ་རུ་རིན་པོ་ཆེའི་ཐུགས་ཀར་ཐིམ་པས་
དབྱེར་མེད་རོ་གཅིག་ཏུ་གྱུར་པར་བསྒོམ་ཞིང་དམིགས་བསམ་བརྗོད་པ་དང་བྲལ་བའི་ངང་ལ་མཉམ་པར་བཞག་གོ། དེ་ལས་ལྡང་ནས། དཔལ་ལྡན་རྩ་བའི་བླ་མ་རིན་པོ་ཆེ། །བདག་སོགས་སྙིང་གར་པདྨའི་གདན་བཞུགས་ལ། །

བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །དཔལ་ལྡན་བླ་མའི་རྣམ་པར་ཐར་པ་ལ། །སྐད་ཅིག་ཙམ་ཡང་ལོག་ལྟ་མི་སྐྱེས་ཤིང་། །ཅི་མཛད་ལེགས་
པར་མཐོང་བའི་མོས་གུས་ཀྱིས། །བླ་མའི་བྱིན་རླབས་སེམས་ལ་འཇུག་པར་ཤོག །སྐྱེ་བ་ཀུན་ཏུ་ཡང་དག༴ སོགས མྱུར་ཐོབ་ཤོག༔ བཅུ་པ་བསྔོ་བ་ནི། དགེ་བ་འདི་ཡི་སྐྱེས་བོ༴ སོགས པར་ཤོག འགྲོ་ཀུན་དགེ་
བ༴ སོགས གྱུར་ཅིག འཇམ་དཔལ་དཔའ་བོ༴ སོགས ཏུ་བསྔོ། དུས་གསུམ་གཤེགས སོགས བར་བགྱི། བཅུ་གཅིག་པ་སྨོན་ལམ་ཁྱད་པར་བ་ནི། གང་དུ་སྐྱེས་པའི་སྐྱེ་བ་ཐམས་ཅད་དུ། །མཐོ་རིས་ཡོན་ཏན་
བདུན་ལྡན་ཐོབ་པར་ཤོག །སྐྱེས་མ་ཐག་ཏུ་ཆོས་དང་འཕྲད་གྱུར་ཅིང་། །ཚུལ་བཞིན་བསྒྲུབ་པའི་རང་དབང་ཡོད་པར་ཤོག །དེར་ཡང་བླ་མ་དམ་པ་མཉེས་བྱེད་ཅིང་། །ཉིན་དང་མཚན་དུ་ཆོས་ལ་སྤྱོད་
པར་ཤོག །ཆོས་རྟོགས་ནས་ནི་སྙིང་པོའི་དོན་བསྒྲུབ་སྟེ། །ཚེ་དེར་སྲིད་པའི་རྒྱ་མཚོར་བརྒལ་བར་ཤོག །སྲིད་པར་དམ་པའི་ཆོས་རབ་སྟོན་བྱེད་ཅིང་། །གཞན་ཕན་བསྒྲུབ་ལ་སྐྱོ་ངལ་མེད་པར་ཤོག །

༄༅། །རླབས་ཆེན་གཞན་དོན་ཕྱོགས་རིས་མེད་པ་ཡིས། །ཐམས་ཅད་ཕྱམ་གཅིག་སངས་རྒྱས་ཐོབ་པར་ཤོག ཅེས་རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་ངག་འདོན་ཁྲིགས་སུ་སྡེབས་པ་རྣམས་མཁྱེན་ལམ་བཟང་འདི་ཉིད་
རིག་འཛིན་འཇིགས་མེད་གླིང་པ་སོགས་དམ་པ་དུ་མས་བཀའ་དྲིན་གྱིས་བསྐྱངས་ཤིང་དམ་ཚིག་ལ་མོས་པ་ཐོབ་པའི་སྔགས་ཀྱི་རྣལ་འབྱོར་པ་ཆེན་པོ་འཇིགས་མེད་ཕྲིན་ལས་འོད་ཟེར་གྱིས་བྲིས་པའི་དགེ་བས་རྗེས་འཇུག་རྣམས་ཀྱིས་བླ་མ་སངས་རྒྱས་སུ་མཐོང་འབྲས་ཀྱིས་རང་རིག་ཀུན་
ཏུ་བཟང་པོའི་རང་ཞལ་མངོན་དུ་གྱུར་ནས་འགྲོ་ཁམས་རྒྱ་མཚོ་ལ་ཕན་པ་རྒྱུན་ཆད་མེད་པའི་རྒྱུར་གྱུར་ཅིག དགེའོ། དགེའོ། དགེའོ། སརྦ་མངྒ་ལམ།

༄༅། ། འཕགས་པ་ཕུང་པོ་གསུམ་པའི་མདོ་བཞུགས་སོ། །

༄༅། །བདག་སོགས་སེམས་ཅན་ཐམས་ཅད་དུས་རྟག་པར་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་
སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །རྡོ་རྗེ་སྙིང་པོ་རབ་ཏུ་འཇོམས་
པ་ལ་ཕྱག་འཚལ་ལོ། །རིན་ཆེན་འོད་འཕྲོ་ལ་ཕྱག་འཚལ་ལོ། །ཀླུ་དབང་གི་རྒྱལ་པོ་ལ་ཕྱག་འཚལ་ལོ། །དཔའ་བོའི་སྡེ་ལ་ཕྱག་འཚལ་ལོ། །དཔལ་དགྱེས་ལ་ཕྱག་འཚལ་ལོ། །
རིན་ཆེན་མེ་ལ་ཕྱག་འཚལ་ལོ། །རིན་ཆེན་ཟླ་འོད་ལ་ཕྱག་འཚལ་ལོ། །མཐོང་བ་དོན་ཡོད་ལ་ཕྱག་འཚལ་ལོ། །རིན་ཆེན་ཟླ་བ་ལ་ཕྱག་འཚལ་ལོ། །དྲི་མ་མེད་པ་ལ་ཕྱག་

༄༅། །འཚལ་ལོ། །དཔལ་སྦྱིན་ལ་ཕྱག་འཚལ་ལོ། །ཚངས་པ་ལ་ཕྱག་འཚལ་ལོ། །ཚངས་པས་བྱིན་ལ་ཕྱག་འཚལ་ལོ། །ཆུ་ལྷ་ལ་ཕྱག་འཚལ་ལོ། །ཆུ་ལྷའི་ལྷ་ལ་ཕྱག་
འཚལ་ལོ། །དཔལ་བཟང་ལ་ཕྱག་འཚལ་ལོ། །ཙན་དན་དཔལ་ལ་ཕྱག་འཚལ་ལོ། །གཟི་བརྗིད་མཐའ་ཡས་ལ་ཕྱག་འཚལ་ལོ། །འོད་དཔལ་ལ་ཕྱག་འཚལ་ལོ། །མྱ་ངན་
མེད་པའི་དཔལ་ལ་ཕྱག་འཚལ་ལོ། །སྲེད་མེད་ཀྱི་བུ་ལ་ཕྱག་འཚལ་ལོ། །མེ་ཏོག་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་བས་
མངོན་པར་མཁྱེན་པ་ལ་ཕྱག་འཚལ་ལོ། །དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་པས་མངོན་པར་མཁྱེན་པ་ལ་ཕྱག་འཚལ་ལོ། །ནོར་དཔལ་ལ་ཕྱག་འཚལ་ལོ། །

དྲན་པའི་དཔལ་ལ་ཕྱག་འཚལ་ལོ། །མཚན་དཔལ་ཤིན་ཏུ་ཡོངས་བསྒྲགས་ལ་ཕྱག་འཚལ་ལོ། །དབང་པོ་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། ། ཤིན་ཏུ་རྣམ་པར་གནོན་པའི་དཔལ་ལ་
ཕྱག་འཚལ་ལོ། །གཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་འཚལ་ལོ། །རྣམ་པར་གནོན་པས་གཤེགས་པའི་དཔལ་ལ་ཕྱག་འཚལ་ལོ། །ཀུན་ནས་སྣང་བ་བཀོད་པའི་དཔལ་ལ་ཕྱག་འཚལ་ལོ། །
རིན་ཆེན་པདྨོས་རྣམ་པར་གནོན་པ་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་པདྨ་ལ་རབ་ཏུ་བཞུགས་པ་རི་དབང་གི་རྒྱལ་པོ་ལ་
ཕྱག་འཚལ་ལོ། །དེ་དག་ལ་སོགས་པ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བཞུགས་ཏེ་འཚོ་
ཞིང་གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ། བདག་གིས་སྐྱེ་བ་འདི་དང་སྐྱེ་བ་ཐོག་མ་དང་ཐ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་

༄༅། །ཐམས་ཅད་དུ་སྡིག་པའི་ལས་བགྱིས་པ་དང་། བགྱིད་དུ་བསྩལ་བ་དང་། བགྱིད་པ་ལ་རྗེས་སུ་ཡི་རང་བའམ། མཆོད་རྟེན་གྱི་དཀོར་རམ། དགེ་འདུན་གྱི་དཀོར་རམ། ཕྱོགས་བཅུའི་དགེ་འདུན་
གྱི་དཀོར་ཕྲོགས་པ་དང་། འཕྲོག་ཏུ་བསྩལ་བ་དང་། འཕྲོག་པ་ལ་རྗེས་སུ་ཡི་རང་བའམ། མཚམས་མ་མཆིས་པ་ལྔའི་ལས་བགྱིས་པ་དང་། བགྱིད་དུ་བསྩལ་བ་དང་། བགྱིད་པ་ལ་རྗེས་སུ་ཡི་རང་
བའམ། མི་དགེ་བ་བཅུའི་ལས་ཀྱི་ལམ་ཡང་དག་པར་བླང་བ་ལ་ཞུགས་པ་དང་། འཇུག་ཏུ་བསྩལ་བ་དང་། འཇུག་པ་ལ་རྗེས་སུ་ཡི་རང་བའམ། ལས་ཀྱི་སྒྲིབ་པ་གང་གིས་བསྒྲིབས་ནས། བདག་སེམས་
ཅན་དམྱལ་བར་མཆི་བའམ། དུད་འགྲོའི་སྐྱེ་གནས་སུ་མཆི་བའམ། ཡི་དྭགས་ཀྱི་ཡུལ་དུ་མཆི་བའམ། ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་སུ་སྐྱེ་བའམ། དབང་
པོ་མ་ཚང་བར་འགྱུར་བའམ། ལྟ་བ་ལོག་པར་འཛིན་པར་འགྱུར་བའམ། སངས་རྒྱས་འབྱུང་བ་ལ་མཉེས་པར་མི་བགྱིད་པར་འགྱུར་བའི་ལས་ཀྱི་སྒྲིབ་པ་གང་ལགས་པ་དེ་དག་ཐམས་ཅད་སངས་རྒྱས་

བཅོམ་ལྡན་འདས་ཡེ་ཤེས་སུ་གྱུར་པ། སྤྱན་དུ་གྱུར་པ། དཔང་དུ་གྱུར་པ། ཚད་མར་གྱུར་པ། །མཁྱེན་པ་གཟིགས་པ་དེ་དག་གི་སྤྱན་སྔར་མཐོལ་ལོ་བཤགས་སོ། །མི་འཆབ་བོ། །མི་སྦེད་དོ། །སླན་
ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ། བདག་གིས་སྐྱེ་བ་འདི་དང་། །སྐྱེ་བ་ཐོག་མ་དང་ཐ་མ་མ་མཆིས་
པ་ནས། འཁོར་བ་ན་འཁོར་བའི་སྐྱེ་གནས་གཞན་དག་ཏུ་སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་སྩལ་བའི་དགེ་བའི་རྩ་བ་གང་ལགས་པ་དང་། བདག་གིས་ཚུལ་ཁྲིམས་
བསྲུངས་བའི་དགེ་བའི་རྩ་བ་གང་ལགས་པ་དང་། བདག་གིས་ཚངས་པར་སྤྱོད་པ་ལ་གནས་པའི་དགེ་བའི་རྩ་བ་གང་ལགས་པ་དང་། བདག་གིས་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་
རྩ་བ་གང་ལགས་པ་དང་། བདག་གིས་བྱང་ཆུབ་མཆོག་ཏུ་སེམས་བསྐྱེད་པའི་དགེ་བའི་རྩ་བ་གང་ལགས་པ་དང་། བདག་གིས་བླ་ན་མེད་པའི་ཡེ་ཤེས་ཀྱི་དགེ་བའི་རྩ་བ་གང་ལགས་པ་དེ་དག་ཐམས་

༄༅། །ཅད་གཅིག་ཏུ་བསྡུས་ཤིང་བཟླུམས་ཏེ། བསྡོམས་ནས་བླ་ན་མ་མཆིས་པ། གོང་ན་མ་མཆིས་པ། གོང་མའི་ཡང་གོང་མ། བླ་མའི་ཡང་བླ་མར་ཡོངས་སུ་བསྔོ་བས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་
ཀྱིས་ཡོངས་སུ་བསྔོ་བར་འགྱུར་བ་དང་། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །
སྡིག་པ་ཐམས་ཅད་ནི་སོ་སོར་བཤགས་སོ། །བསོད་ནམས་ཐམས་ཅད་ལ་ནི་རྗེས་སུ་ཡི་རང་ངོ༌། །སངས་རྒྱས་ཐམས་ཅད་ལ་ནི་བསྐུལ་ཞིང་གསོལ་བ་འདེབས་སོ། །བདག་གིས་བླ་ན་མེད་པའི་ཡེ་ཤེས་
ཀྱི་མཆོག་དམ་པ་ཐོབ་པར་གྱུར་ཅིག །མི་མཆོག་རྒྱལ་བ་གང་དག་ད་ལྟར་བཞུགས་པ་དང་། །གང་དག་འདས་པ་དག་དང་དེ་བཞིན་གང་མ་བྱོན། །ཡོན་ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་

ལ༑ ༑ཐལ་མོ་སྦྱར་བར་བགྱིས་ཏེ་སྐྱབས་སུ་ཉེ་བར་མཆིའོ། ། ༈ །བྱང་ཆུབ་སེམས་དཔའ་གང་དག་སྙིང་རྗེའི་སྟོབས་ལྡན་ཞིང་། །དཔའ་བོ་སེམས་ཅན་ཀུན་ལ་ཕན་ཞིང་སྐྱོབས་བྱེད་པ། །དེ་དག་ཀུན་གྱིས་
སྐྱབས་མེད་སྡིག་ཅན་བདག་ལ་སྐྱོབས། །བྱང་ཆུབ་སེམས་དཔའ་དེ་དག་རྣམས་ལའང་བདག་སྐྱབས་མཆི། ༈ །བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་ཚེ་འཁོར་བ་ཐོག་མ་མ་མཆིས་པ་ནས་ད་ལྟ་ལ་ཐུག་གི་བར་དུ་ཉོན་མོངས་པ་འདོད་ཆགས་དང་ཞེ་སྡང་དང་། གཏི་
མུག་གི་དབང་གིས་ལུས་ངག་ཡིད་གསུམ་གྱིས་སྒོ་ནས་སྡིག་པ་མི་དགེ་བ་བཅུ་བགྱིས་པ་དང་མཚམས་མ་མཆིས་པ་ལྔ་བགྱིས་པ་དང་། དེ་དང་ཉེ་བ་ལྔ་བགྱིས་པ་དང་། སོ་སོར་ཐར་བའི་སྡོམ་པ་དང་འགལ་
བ་དང་། བྱང་ཆུབ་སེམས་དཔའི་བསླབ་པ་དང་འགལ་བ་དང་། གསང་བསྔགས་གྱི་དམ་ཚིག་དང་འགལབ་དང་། ཕ་དང་མ་ལ་མ་གུས་པ་དང་། མཁན་པོ་དང་སློབ་དཔོན་ལ་མ་གུས་པ་དང་། གྲོགས་ཚངས་

༄༅། །པ་མཚུངས་པར་སྤྱོད་པ་རྣམས་ལ་མ་གུས་པ་དང་། དཀོན་མཆོག་གསུམ་ལ་བསྐུར་བ་བཏབ་པ་དང་། སེམས་ཅན་ལ་གནོད་པའི་ལས་བགྱིས་པ་ལ་སོགས་པ་སྡིག་པ་མི་དགེ་བའི་ཚོགས་བདག་གིས་
བགྱིས་པ་དང་། བགྱིད་དུ་རྩལ་བ་དང་༑ གཞན་གྱིས་བགྱིས་པ་ལ་རྗེས་སུ་ཡི་རང་བ་ལ་སོགས་པ་མདོར་ན་མཐོ་རིས་དང་ཐར་བའི་གེགས་སུ་གྱུར་ཅིང་། འཁོར་བ་དང་ངན་སོང་གི་རྒྱུར་གྱུར་པའི་ཉེས་ལྟུང་
གི་ཚོགས་ཅི་མཆིས་པ་ཐམས་ཅད་བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་སྔར་མཐོལ་ལོ་བཤགས་སོ། མི་འཆབ་
པོ། མི་སྦེད་དོ། ཕྱིན་ཆད་སྡོམ་པར་བགྱིད་ལགས་སོ། མཐོལ་ཞིང་བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། །ལུས་ཀྱི་ལས་ནི་རྣམ་པ་གསུམ། །
ངག་གི་རྣམ་པ་བཞི་དག་དང་། །གང་ཡང་ཡིད་ཀྱི་རྣམ་གསུམ་པོ། །མི་དགེ་བཅུ་པོ་སོ་སོར་བཤགས། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །

སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཐོག་མ་མེད་ནས་ད་ལྟའི་བར། །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་མོངས་དབང་
གྱུར་པའི། །སྡིག་པ་ཐམས་ཅད་བཤགས་པར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང༌། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །
ཐམས་ཅད་རྫོགས་པའི་བྱང་ཆུབ་ཆེན་པོར་བསྔོ། །

༄༅། །འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་
ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །
རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་བྱ
རྒྱལ་བ་དག་གིས་གང་བར་མོས། །དེ་དག་བསྔགས་པ་མི་བཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་
ཐམས་ཅད་བདག་གིས་བསྟོད། །མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་མཆོག་དང་། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་

པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མ་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་
པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་
མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་
སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང༌། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་
རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་

༄༅། །བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །
རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །སེམས་བསྐྱེད་འབོགས་ཆོག ཕྱོགས་བཅུ་ན་བཞུགས་པའི་སངས་
རྒྱས་བཅོམ་ལྡན་འདས་ཐམས་ཅད་དང་། ས་བཅུ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་། བླ་མ་རྡོ་རྗེ་འཛིན་པ་ཆེན་པོ་རྣམས་བདག་ལ་དགོངས་སུ་གསོལ། དེ་ནས་དངོས་
གཞི་སྨོན་འཇུག་སྟབས་གཅིག་ཏུ་བླང་བ་ནི། བྱང་ཆུབ་སྙིང་པོར་མཆིས་ཀྱི་བར། །སངས་རྒྱས་རྣམས་ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི། །ཚོགས་ལའང་དེ་བཞིན་སྐྱབས་སུ་མཆི། །ལན་གསུམ།
ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར། །དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་

ནི་བསྐྱེད་བགྱི་ཞིང་། །དེ་བཞིན་དུ་ནི་བསླབ་པ་ལའང་། །རིམ་པ་བཞིན་དུ་བསླབ་པར་བགྱི། །ཞེས་ལན་གསུམ་གྱིས་སེམས་བསྐྱེད་བླངས་ལ། མཇུག་ཏུ་གཟེངས་བསྟོད་ཅིང་དགའ་བ་བསྒོམ་པ་ནི། དེང་དུས་བདག་ཚེ་འབྲས་བུ་ཡོད། །
མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང་། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་
པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། །ལོང་བས་ཕྱགས་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར། །དེ་བཞིན་ཇི་ཞིག་ལྟར་སྟེས་ནས། །བྱང་ཆུབ་སེམས་ནི་བདག་ལ་སྐྱེས། །
བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་གཤེགས་ཉིད་དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་གྱིས། །སྨོན་ལམ་གྱི་རིམ་པ་ནི།
བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག །སྐྱེས་པ་ཉམས་པ་མེད་པར་ཡང་། །གོང་ནས་གོང་དུ་འཕེལ་བར་ཤོག །བྱང་ཆུབ་སེམས་དང་མི་འབྲལ་ཞིང་། །བྱང་ཆུབ་སྤྱོད་ལ་

༄༅། །གཞོལ་བ་དང་། །སངས་རྒྱས་རྣམས་ཀྱིས་ཡོངས་བཟུང་ཞིང་། །བདུད་ཀྱི་ལས་རྣམས་སྤོང་བར་ཤོག །བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག །མགོན་
པོ་ཡིས་ནི་གང་དགོངས་པ། །སེམས་ཅན་རྣམས་ལའང་དེ་འབྱོར་ཤོག །སེམས་ཅན་ཐམས་ཅད་བདེ་དང་ལྡན་གྱུར་ཅིག །ངན་འགྲོ་ཐམས་ཅད་རྟག་ཏུ་སྟོང་བར་ཤོག །བྱང་ཆུབ་སེམས་དཔའ་གང་དག་
སར་བཞུགས་པ།།དེ་དག་ཀུན་གྱི་སྨོན་ལམ་འགྲུབ་པར་ཤོག །ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། །ཚུལ་ཁྲིམས་རྣམ་པར་དག་དང་ལྡན། །རློམ་སེམས་མེད་པའི་ཚུལ་ཁྲིམས་ཀྱིས། །ཚུལ་ཁྲིམས་ཕ་
རོལ་ཕྱིན་རྫོགས་ཤོག །གཞན་གནོད་གཞི་བཅས་སྤང་ལ་གོམ་པའི་མཐུས། །རྨི་ལམ་ན་ཡང་སྡིག་སེམས་མི་འབྱུང་ཞིང་། །བྱང་ཆུབ་སེམས་དང་ནམ་ཡང་མི་འབྲལ་བར། །ཚུལ་ཁྲིམས་ཕུན་སུམ་ཚོགས་པའི་
བཀྲ་ཤིས་ཤོག །ན་མོ་བྷ་ག་བ་ཏེ། སུ་མེ་རུ། ཀལྤ་ར་ཛ་ཡ། ཏ་ཐཱ་ག་ཏ་ཡ། ཨདྷ་ཏེ། སམྱཀཾ་བུདྡྷ་ཡ། ཏདྱཐ། ཨོ་ཀཝེ་ཀཝེ་མ་ཧཱ་ཀཝེ། ཀཝ་པ་རི་ཤོ་དྷ་ནི་སྭཧཱ།། གཟུངས་འདི་ལན་གཅིག་བཟླས་པས་རི་རབས་ཙམ་གྱི་ཡོན་

ཡོངས་སུ་སྦྱོང་བར་འགྱུར་ཞེས་བཀའ་འགྱུར་ནས་གསུངས་སོ།།

༄༅།། དཀར་གསུར་ཞིང་ཁམས་ཀུན་ཁྱབ་ཅེས་བྱ་བ་བཞུགས་སོ།།

༄༅། །དཀར་གསུར་ཞིང་ཁམས་ཀུན་ཁྱབ་ཅེས་བྱ་བ། དཀར་ཕྱེ་གཙང་མ་མར་དཀར་གྱི་ཁུ་བས་སྦགས་པ་བསྣུམ་བག་ཅན་གྱི་ཁྲོད་ཤིང་ཏོག དཀར་གསུམ། མངར་གསུམ། རིན་པོ་ཆེ་བདུད་རྩིའི་ཕུལ་མ་སོགས་ཀྱང་བཏབས་ནས་འདྲེས་
པར་བྱས་པ་སོལ་མེ་དང་། སོ་ཏོག་ལ་སོགས་མ་ཡིན་པའི་མེ་ཐལ་འཇམ་པོ་ལ་བཏབ། ཆུ་གཙང་ཁོ་ནས་བྲན། རང་ཉིད་ཇོ་བོ་ཁ་སར་པཱ་ཎིར་གསལ། སྐྱབས་སེམས། སངས་རྒྱས་ཆོས་དང་ཚོགས་སོགས་ལན་གསུམ། ཨོཾ་སྭཱ་བྷཱ་ཝ་སོགས།
སྟོང་པའི་ངང་ལས་སྐད་ཅིག་དྲན་རྫོགས་སུ། །རང་ཉིད་ཇོ་བོ་ཁ་སར་པ་ཎིའི་སྐུ། །བཞེངས་སྟབས་ཕྱག་གཡས་མཆོད་སྦྱིན་ཅན་གསལ་བའི། །མདུན་དུ་རྣམ་པར་སྣང་མཛད་
གང་ཆེན་མཚོ། །སྐུ་ལ་ཞིང་ཁམས་རྫོགས་པའི་གཙུག་ཏོར་ནས། །མགྲིན་པ་ཡན་ཆད་དཀོན་མཆོག་སྲིད་ཞུའི་མགྲོན། །དེ་ཡི་ཐུགས་ཀ་ལྟེ་བའི་བར་དག་ལ། །མགོན་པོ་ཡོན་

༄༅། །ཏན་སྐུ་སྨད་སྙིང་རྗེའི་མགྲོན། །པད་གདན་བགེགས་རིགས་ལན་ཆགས་གསལ་བ་ལས། །ཐུགས་ཀར་ཡི་གེ་དྲུག་མའི་འོད་ཟེར་གྱིས། །མཆོད་ཡུལ་མཉེས་བྱས་སྦྱིན་
ཡུལ་སྡིག་སྒྲིབ་སྦྱངས། ཁམས་གསུམ་མ་ལུས་དག་པའི་ཞིང་དུ་གྱུར། ཨོཾ་མ་ཎི་པདྨེ་ཧཱུྃ༔ བརྒྱ་རྩ་བརྗོད། ན་མོ། བདེ་གཤེགས་སྙིང་པོའི་འགྲོ་བ་ཡོངས་ལ་ཁྱབ། །སེམས་ནི་རྒྱ་
ཆེན་མཆོག་ཏུ་རབ་བསྐྱེད་དེ། །འགྲོ་བ་འདི་དག་མ་ལུས་སངས་རྒྱས་རྒྱུ། །འདི་ན་སྣོད་མིན་སེམས་ཅན་གང་ཡང་མེད། །བཞེངས་ཤིག་བཞེངས་ཤིག་སྟོབས་བཅུ་མངའ་
བའི་ལྷ། །དུས་ལས་མི་འདའ་ཐུགས་རྗེའི་དབང་གིས་ནི། །སེམས་ཅན་དོན་ལ་དགོངས་པའི་དཀོན་མཆོག་གསུམ། །ཡིད་ཀྱིས་སྤྲུལ་ཞིང་བཤམས་པའི་གནས་འདི་རུ། །

རྒྱལ་བ་འཁོར་བཅས་མ་ལུས་གཤེགས་སུ་གསོལ། །ཞིང་ཁམས་རྒྱ་མཚོའི་མགྲོན་རིགས་མཆོག་དམན་ཐམས་ཅད་བྱོན་ནས་མདུན་གྱི་ནམ་མཁར་བཞུགས་པར་གྱུར། ཨོཾ་ཨཱཧཱུྃ༔ ལན་བདུན་བརྗོད། དུ་
བ་འདི་འདོད་ཡོན་གྱི་ལྷ་མོ་གཟུགས་རྡོ་རྗེ་མ་མཛེས་ཤིང་ལྟ་ན་སྡུག་པ། དབྱངས་སྙནཔ། དྲི་ཞིམ་པ། རོ་མངར་བ། རེག་བྱ་འཇམ་པ། ཕྱག་གཉིས་ན་ལྷའི་བདུད་རྩི་རོ་བརྒྱ་དང་ལྡན་པའི་བུམ་པ་
བསྣམས་ནས་མཆོད་པའི་སྤྲིན་ཕུང་དཔག་ཏུ་མེད་པར་སྤྲོ་ཞིང་། སྣོད་བཅུད་ཀྱི་ཉམས་གྲིབ་དང་རྨུག་པ་དག་པར་བྱེད་པའི་སྤྱི་གཙུགས་ན་སངས་རྒྱས་རིན་ཆེན་མངས་ཕྱག་གཡས་མཆོད་སྦྱིན་གྱི་ཕྱག་རྒྱས་
དབུལ་བ་སེལ་ཞིང་། འདོད་ཡོན་གྱི་ལོངས་སྤྱོད་ཟད་མི་ཤེས་པའི་གཏེར་དུ་སྤྲུལ་པར་གྱུར། ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཥེ་བྷྱ་སརྦ་ཏད་ཁཾ་ཨུཏྤ་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱཧ ལན་གསུམ། ན་མོ། ཆོས་
སྐུ་ཀུན་ཏུ་བཟང་པོ་ནས་དྲིན་ཆེན་རྩ་བའི་བླ་མའི་བར་དུ་བྱོན་པའི་དགོངས་བརྡ་སྙན་བརྒྱུད་ཀྱི་བླ་མ་དམ་པ་མ་ཚང་བ་མེད་པ་རྣམས་དང་། ཐེག་པ་རིམ་པ་དགུ། མདོ་རྒྱུད་སེམས་གསུམ། སྒྲུབ་སྡེ་

༄༅། །བཀའ་བརྒྱད། རྒྱུད་སྡེ་ཕྱི་ནང་། དུས་ཀྱི་འཁོར་ལོ་ལ་སོགས་ཕྱི་ནང་གཞན་གསུམ་གྱི་དཀྱིལ་འཁོར་ལྷ་ཚོགས་བསམ་ཡས་གྲངས་མེད་པ་ལ་འབུལ་ལོ།བདག་གི་རིག་འཛིན་གྱི་སྡོམ་པ་དང་དམ་
ཚིག་ལ་ཉེས་པའི་སྐྱོན་བྱུང་བ་ཐམས་ཅད་སོར་ཆུད་ནས། མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་ཨཱཧཱུཾ། ཕྱི་སྣོད་ཀྱི་འཇིག་རྟེན་ཡུམ་ལྔའི་རང་བཞིན།ནང་བཅུད་པོ་བརྒྱད།
མཁའ་སྤྱོད་དང་ས་སྤྱོད་ཀྱི་བདག་པོ་དཔལ་ལྡན་རྡོ་རྗེ་ཕག་མོ།་དང་ནོར་རྒྱུན་མ།བཀྲ་ཤིས་ཀྱི་ལྷ་མོ་བརྒྱད།ཁྲོ་གཉེར་ཅན་དང་རི་ཁྲོད་མ། ཡུམ་ཆེན་མོ་ལ་སོགས་ཏེ་གསང་སྔགས་དང་རིག་སྔགས་
གཟུངས་སྔགས་ཀྱི་ལྷ་མོ་རྣམས་ལ་འབུལ་ལོ༑ བདག་གི་དམ་ཚིག་ཉམས་ཆགས་ཐམས་ཅད་བསྐངས་ནས་ཕྲིན་ལས་རྣམ་པ་བཞི་ཐོགས་མེད་དུ་འགྲུབ་པ་དང་། འཆི་ཁར་གནད་གཅོད་ཀྱི་སྡུག་བསྔལ་
མི་འབྱུང་ཞིང་ལམ་སྣ་དང་བསུ་མ་མཛད་དུ་གསོལ། ཨོཾ་ཨཱཧཱུཾ། བཅོམ་ལྡན་འདས་ཤཱཀྱ་ཐུབ་པས་མཚོན་བསྐལ་པ་བཟང་པོའི་སངས་རྒྱས་སྟོང་རྩ་གཉིས། སངས་རྒྱས་དགའ་བའི་དཔལ་ལ་སོགས་ཕྱོགས་

བཅུ་དང་མར་མེ་མཛད་དང་། རྣམ་གཟིགས་ལ་སོགས་དུས་གསུམ་གྱི་སངས་རྒྱས་མཆོག་ཟུང་དང་། སྒྲ་གཅན་འཛིན་ལ་སོགས་ཉན་ཐོས་ཀྱི་དགེ་འདུན་ཟུང་བཞི་ཡ་བརྒྱད། རང་སངས་རྒྱས་རིགས་
གཉིས། གནས་བརྟན་ཆེན་པོ་བཅུ་དྲུག་འཁོར་དགྲ་བཅོམ་པའི་ཚོགས་བསམ་གྱིས་མི་ཁྱབ་པ་དང་བཅས་པ་རྣམས་ལ་འབུལ་ལོ།བདག་གིས་སོ་སོར་ཐར་བའི་སྡོམ་པ་དང་འགལ་བ་ཐམས་ཅད་སོར་
ཆུད་ནས་ངན་སོང་གསུམ་དང་མི་ཁོམ་པའི་གནས་རིགས་ལས་ཐར་ཏེ་ཉན་རང་དགྲ་བཅོམ་པའི་གོ་འཕང་ཐོབ་པར་གྱུར་ཅིག ཨོཾ་ཨཱཧཱུྃ། འཕགས་པ་འཇམ་དཔལ་གྱིས་མཚོན་བྱང་ཆུབ་སེམས་དཔའི་
དགེ་འདུན་ཉེ་བའི་སྲས་བརྒྱད་རྡོ་རྗེ་སྙིང་པོ་དང་། བློ་གྲོས་མི་ཟད་པ་ལ་སོགས། བསྐལ་བཟང་གི་སེམས་དཔའ་བཅུ་དྲུག ཆོས་འཕགས་དང་། རྟག་ཏུ་ངུ་ལ་སོགས་བྱང་ཆུབ་སེམས་དཔའི་ཚོགས་དཔག་
ཏུ་མེད་པ་རྣམས་ལ་འབུལ་ལོ། བདག་གི་བྱང་ཆུབ་སེམས་དཔའི་སྡེ་སྣོད་ལས་གསུངས་བའི་ལྟུང་བའི་ཉམས་སུ་མྱོང་བ་མཐའ་དག་ལྷག་མེད་དུ་བྱང་ནས་ཐེག་པ་ཆེན་པོའི་ལམ་ལ་བར་ཆད་མེད་

༄༅། །པར་གྱུར་ཅིག ཨོཾ་ཨཱཿཧཱུྃ། ཡེ་ཤེས་དང་ལས་ལ་གྲུབ་པའི་ཆོས་སྐྱོང་མ་མགོན་ལྕམ་དྲལ། དཔལ་མགོན་བདུན་ཅུ་རྩ་ལྔ། དྲགས་པ་ཕོ་རྒྱུད་མོ་རྒྱུད། ལྷ་ཀླུ་ཡུལ་ལྷ་གཞི་བདག འཛམ་བུའི་
གླིང་དང་གངས་ཅན་ན་གནས་པའི་དགེ་བསྙེན་དཀར་ཕྱོགས་སྐྱོང་བའི་མིང་དང་མཚན་ནས་མ་ཐོས་པ་ཐམས་ཅད་ལ་འབུལ་ལོ།སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་བསྟོད། འཇིག་
རྟེན་གྱི་ཁམས་སུ་ཆར་ཆུ་དུས་སུ་ཕོབས། ནད་མུག་འཁྲུགས་རྩོད་སོལ། རྣལ་འབྱོར་པ་བདག་ཅག་ཆོས་སྒྲུབ་པའི་བར་ཆད་སྲུང་ཞིང་ཡོན་བདག་དང་གནས་མལ་མཛད་དུ་གསོལ། ཨོཾ་ཨཱཿཧཱུྃ། གཞན་
ཡང་ལྷ་ཀླུ་མི་དང་བྲམ་ཟེའི་དྲང་སྲོང་བདེན་ཚིག་གྲུབ་པའི་ཚོགས། གནོད་སྦྱིན་ཛམ་བྷ་ལ། ལྷན་ཅིག་སྐྱེས་པའི་ལྷ་འགོ་བའི་ལྷ་ལྔ། ཁྱིམ་ལྷ་དང་ཞིང་ལྷ་ལ་སོགས་ཁ་རྗེ་དབང་ཐང་བསྐྱེད་པའི་ལྷ་འབྱུང་
བ་བཞི་དང་རི་དང་ནགས་ཚལ་གྱི་ལྷ་རྣམས་ལ་འབུལ་ལོ། བདག་གི་ལེཊ་པ་དང་དཀར་པོའི་ཕྱོགས་ཐམས་ཅད་བསྐྱེད་པའི་སྡོང་གྲོགས་མཛད་དུ་གསོལ། ཨོཾ་ཨཱཧཱུྃ། དྲི་ཟའི་རྒྱལ་པོ་ལྗོན་པ་རྟ་མགོ་

ཅན་དང་། གླུ་དང་གར་ལ་སྲེད་པའི་དྲི་ཟ་རབ་དགའ། མིའམ་ཅི་གྲོང་ཁྱེར་བར་སྣང་ལ་བཅས་པའི་སྡེ་ཚན་གྱིས་མཚོན་གདོན་གྱི་རིགས་སུ་གྱུར་པ་ཐམས་ཅད་དང་། ལན་ཆགས་ཤ་འཁོན་ཆགས་པའི་
རིགས༑ འཕྲོག་མ་མ་བུ་ལྔ་བརྒྱ། བགེགས་རིགས་སྟོང་ཕྲག་བརྒྱད་ཅུ་དང་བཅས་པའི་ཚོགས་ལ་འབུལ་ལོ། གདོན་དང་གནོད་པ་མ་མཛད། ཁ་རྗེ་དང་དབང་ཐང་མ་འཕྲོག རུ་ང་དང་གདུག་རྩུབ་
སྤོངས་ཤིག ཨོཾ་ཨཱཧཱུྃ། ཁྱད་པར་དུ་འགྲོ་བ་རིགས་དྲུག ལམ་རྒྱུད་ལྔ། སྐྱེ་གནས་རྣམ་པ་བཞིས་བསྡུས་པའི་སྙིང་རྗེའི་མགྲོན་དུ་གྱུར་པ་ཐམས་ཅད་དང་། དབུལ་ཞིང་ཕོངས་པར་གྱུར་པའི་ཡི་དྭགས་སྡེ་
ཚན་གཉིས། ཁར་སང་ད་ནང་སམ། ན་ནིང་གི་ལོ་ཟླ་ཞག་དུས་ནས་སྔ་མའི་ལུས་རྟེན་བོར། ཕྱི་མའི་ལུས་རྟེན་མ་རྙེད། སྲིད་པ་བར་མ་དོར་ཉམ་ང་བའི་འཕྲང་ལ་སྐྱབས་དང་སྐྱོབ་པ་མེད་པ། མགོན་དང་
དཔུང་གཉེན་མེད་པ། སྔོན་གྱི་བསགས་རྒྱབ་མེད་པ། དགེ་བའི་ར་མདའ་ཉུང་བ། མིང་བཞི་འདུས་པའི་ཕུང་པོ།ཚོར་བ་སྡུག་བསྔལ་གྱི་རང་བཞིན། འཇིགས་སྐྲག་འཁྲུལ་སྣང་གིས་མནར་བ། འཁྱགས་

༄༅། །ལྟོག་སྐོམ་གསུམ་གྱིས་གདུང་བ། ཚེ་ཚད་ལ་ངེས་པ་མེད་པ། བྱ་སྒྲོ་རླུང་གིས་བཏེགས་པ་བཞིན། གར་འགྲོའི་རང་དབང་དང་བྲལ་བའི་བར་དོའི་སེམས་ཅན་ཆེ་གེ་མོས་གཙོ་བྱས་པའི་བར་དོར་
གནས་པ་ཐམས་ཅད་ལ་འབུལ་ལོ། གནས་གྲོགས་ལོངས་སྤྱོད་བཟའ་བཏུང་ཕུན་སུམ་ཚོགས་པ་དང་ཕྲད་ནས་བག་ཕེབས་པར་གྱུར་ཅིག དེ་ལྟར་གྱུར་པའི་མོད་ལ་འཕགས་པ་སྤྱན་རས་གཟིགས་དང་།
བྱང་ཆུབ་སེམས་དཔའ་སྒྲིབ་པ་རྣམ་སེལ་མཐོང་ནས་བར་དོ་ལ་བར་དོ་ཡིན་པར་ངོ་ཤེས། འཁྲུལ་སྣང་རྒྱས་ཐེབས། བླ་མ་དང་དཀོན་མཆོག་ཡི་དམ་དང་ལྟ་བ་རྗེས་སུ་དྲན་ཏེ། ལས་ངན་པའི་སྒྲིབ་པ་
སྐད་ཅིག་ལ་དག་ནས་རིག་པ་ལ་རང་དབང་ཐོབ། བདེ་བ་ཅན་དང་པདྨ་འོད་ལ་སོགས་པའི་ཞིང་ཁམས་ཁྱད་པར་ཅན་བཙན་ཐབས་སུ་བགྲོད་ནུས་པར་ཤོག་ཅིག རྒྱལ་བ་མཆོད་པས་མཉེས་གྱུར་ཅིག
དམ་ཅན་ཐུགས་དམ་བསྐང་གྱུར་ཅིག རིག་དྲུག་འདོད་པ་ཚིམ་གྱུར་ཅིག ལན་ཆགས་བུ་ལོན་བྱང་གྱུར་ཅིག ཁམས་གསུམ་དག་པའི་ཞིང་། སྲིད་གསུམ་ཐུགས་རྗེའི་མགྲོན༑ མ་ལུས་ཁྱབ་པའི་ཟས།

ཆོས་ཉིད་ནུས་པའི་མཐུས། འདོད་ཡོན་མི་ཟད་པའི་གཏེར་ལ་ལོངས་སྤྱོད་པར་གྱུར་ཅིག། ཐམས་ཅད་ནམ་མཁའ་མཛོད་བཞིན་དུ། །ལོངས་སྤྱོད་ཆད་པ་མེད་པར་ཤོག། རྩོད་པ་མེད་ཅིང་འཚེ་མེད་པ། །
རང་དབང་དུ་ནི་སྤྱོད་པར་ཤོག །སཾ་བྷ་ར་བཟླ། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་
སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་ཡོངས་སུ་བྲལ་བའི་ལྷ་ལ་ཕྱག་འཚལ་ལོ། །ཞེས་བརྗོད་པས་ཆོས་སྦྱིན་དང་སྔོ་སྨོན་ཀྱང་བྱའོ། ཧཱི ལསརང་ཉིད་འཕགས་མཆོག་
སྙིང་རྗེས་གཏེར། །ཟླ་མདོག་ཕྱག་གཡས་མཆོད་སྦྱིན་གཡོན་པད་དཀར། །ཞབས་གཉིས་སེམས་སྐྱིལ་པད་ཟླའི་གདན་ལ་རོལ། །དར་དང་རིན་ཆེན་རྒྱན་མཛེས་གསལ་བར་གྱུར། །ཨོཾ་མ་ཎི་པདྨ་ཧཱུྃ། འདི་
ཚོགས་སྙིང་རྗེས་མགྲོན་རྣམས་ཐམས་ཅད་ལ། །བདག་གིས་འཕགས་པ་སྤྱན་རས་གཟིགས་དབང་གིས། །གསུང་མཆོག་ཡེ་གེ་དྲུག་མའི་བཟླས་ལུང་སྦྱིན། །ཁྱེད་རྣམས་རྩེ་གཅིག་གུས་པའི་ཡིད་ཀྱི་ཉོན། །

༄༅། །ས་སྐྱ་སྒ་ངག་དབང་ལེགས་པས་གསུངས།གདོན་བགེགས་འབྱུང་པོའི་གསུར་བསྔོ་རྐྱེན་ངན་ཀུན་གྲོལ་བཞུཊ་སོ། །ཕྱེ་མར་ཤ་ཁྲག་སོགས་ཟས་སྣ་གང་འཛོམ་མེར་བསྲེགས་ཏེ་ཆབ་བྲན་ལ། རང་ཉིད་སྤྱན་རས་གཟིགས་སུ་བསྒོམས་ནས། དམིགས་ཡུལ་རྣམས་ལ་སྙིང་རྗེ་དྲག་ཏུ་
བསྐྱེད་དེ། ཨོཾ་ཨཱཧཱུྃ། ན་མཿསརྦ་ཏ་ཐཱ་ག་ཏ་སོགས། སཾ་བྷ་ར་བདུན་དང་མཚན་བཞི་བརྗོད་པས། དམིགས་ཡུལ་རྣམས་ཀྱིས་ཅི་འདོད་པའི་ལོངས་སྤྱོད་མཛད་མེད་བདེ་བ་ཆེན་པོར་བྱིན་གྱིས་རླབས་ལ། ཧོཿགསུར་མཆོད་འདོད་ཡོན་དྲུག་ལྡན་པ། །རང་རང་ཡིད་ལ་གང་
འདོད་སྤྲིན། །གནམ་ས་བར་སྣང་ཀུན་ཁྱབ་ཅིང་། །འཛད་མེད་བདེ་བའི་གཏེར་ཆེན་འདི། །རིགས་དྲུག་སྙིང་རྗེའི་མགྲོན་རྣམས་དང་། །ཁྱད་པར་ཕྱོགས་འདིར་རྒྱུ་བ་ཡི། །བགེགས་རིགས་ལན་ཆགས་
ཤ་མཁོན་ཅན། ས་བདག་ཀླུ་གཉན་ཐེའུ་རང་དང༌། །རྒྱལ་བསེན་དམ་སྲི་འགབ་འདྲེའི་ཚོགས། །ཟ་འདྲེ་ཤི་གཤེད་གྲེ་ཕོ་མོ། །ནད་བདག་རིམས་བདག་གོད་ཁའི་བདག །ཡུལ་འདྲེ་སྦད་འདྲེ་ཉེ་
དུའི་འདྲེ། །ཆགས་དང་འཇུང་པའི་འདུ་ཤེས་ཀྱིས། །མི་དང་ནོར་ཕྱིར་འབྲང་བའམ། །ཕྲག་དོག་སྡང་བའི་བསམ་པ་ཡིས། །གནོད་པ་རྩོམ་པའི་རིགས་ཀུན་དང་། །དྲི་ཟ་སྲིད་པ་བར་མའི་འགྲོ །

ལྟོག་འགོང་བསེ་རགས་ཡི་དྭགས་རིགས། །སྲིད་པར་ལས་ཀྱི་དབང་སོང་བས། །སྣ་ཚོགས་གཟུགས་ཅན་ཀུན་ཏུ་རྒྱུ། །སྣ་ཚོགས་ཟས་ཅན་ཡོངས་ཚོལ་ཅན། །བསམ་སྦྱོར་སྣ་ཚོགས་མི་འདྲ་བ། །གནོད་
པ་སྣ་ཚོགས་ཀུན་ཏུ་སྦྱོར། །དབང་ཆེན་དབང་ཆུང་སྣ་ཚོགས་པའི། །གདོན་བགེགས་འབྱུང་པོ་ཐམས་ཅད་ལ། །ཕམ་རྒྱལ་ཕྱོགས་ལྷུང་མེད་པ་ཡི། །འདོད་རྒུ་མི་ཟད་གཏེར་དུ་བསྔོ། །ཡིད་ལ་ཅི་འདོད་
ཐོབ་གྱུར་ནས། །གནོད་འཚེའི་གདུག་རྩུབ་ཀུན་ཞི་ཞིང་། །བྱང་ཆུབ་སེམས་དང་ལྡན་གྱུར་ཅིག།སྲོག་ལ་རློམ་ཞིང་བླ་ལ་འཇབ། །ནོར་ལ་རྔམས་ཞིང་ཟས་ལ་རྐུ། །དཔལ་ལ་གནོད་པའི་འབྱུང་པོ་རྣམས། །
མཆོད་སྦྱིན་འདི་ཡིས་ཚིམ་གྱུར་ཅིག །ཚེ་རབས་ལན་ཆགས་བྱང་གྱུར་ཅིག །ཤ་མཁོན་སྡིག་སྒྲིབ་དག་གྱུར་ཅིག །སྡུག་བསྔལ་ཉོན་མོངས་ཞི་གྱུར་ཅིག །བདག་གི་མཆོད་སྦྱིན་འདི་བསྔོས་པས། །འབྱུང་པོའི་
ཚོགས་ཀུན་ཚིམས་གྱུར་ནས། །བདག་དང་སེམས་ཅན་ཐམས་ཅད་ཀུན། །དུས་མིན་འཆི་དང་ནད་ལ་སོགས།།འགལ་རྐྱེན་ཀུན་དང་བྲལ་གྱུར་ཅིག །རེ་ཞིང་ཆཊ་རྣམས་གཏན་དུ་ཚིམ། །ལུས་གདོན་

༄༅། །གནས་གདོན་ལ་སོགས་གྲོལ།།འདོད་དོན་བར་ཆད་མ་ལུས་ཞི། །བཀྲ་ཤིས་བདེ་ལེགས་ཕུན་ཚོགས་ཤོག །མཉམ་ཉིད་བྱང་ཆུབ་སེམས་ཀྱི་མཐུས། །གནོད་བྱ་གནོད་བྱེད་ཐམས་ཅད་ཀུན། །
ཆོས་དབྱིངས་བདེ་བ་ཆེན་པོའི་ངང་། །དབྱེར་མེད་སངས་རྒྱས་ཐོབ་པར་ཤོག །ཐམས་ཅད་ནམ་མཁའ་མཛོད་བཞིན་དུ། །ལོངས་སྤྱོད་ཆད་པ་མེད་པར་ཤོག །རྩོད་པ་མེད་ཅིང་འཚེ་མེད་པར། །རང་དབང་
དུ་ནི་སྤྱོད་པར་ཤོག །ཟག་མེད་འདོད་ཡོན་དྲུག་ལྡན་ལ། །ཞེན་མེད་ཚུལ་དུ་ལོངས་སྤྱད་ནས། །བདག་མེད་མཉམ་པའི་དོན་རྟོགས་ཏེ། །སྐྱེ་མེད་ཆོས་སྐུ་ཐོབ་པར་ཤོག །རྣམ་སྣང་མངོན་བྱང་ལས་སོ། བདག་
གི་བསོད་ནམས་སྟོབས་དག་དང་། །དེ་བཞིན་གཤེཊ་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་ཀྱིས་སུ། །སེམས་ཅན་རྣམས་ལ་ཕན་འདོཊ་པས། །དོན་རྣམས་གང་དག་བསམ་པ་ཀུན། །འཇིག་
རྟེན་ཁམས་ནི་མ་ལུས་འདི། །དེ་དག་ཐམས་ཅད་ཅི་རིགས་པར། །ཐོཊ་པ་མེད་པར་འབྱུང་གྱུར་ཅིག །གུ་རུ་རིན་པོ་ཆེའི་གསུང་ནི། ཁམས་གསུམ་དག་པའི་ཞིང༔  སྲིད་གསུམ་ཐུགས་རྗེའི་མགྲོན༔ མ་ལུས་ཁྱབ་

པའི་ཟསཿ ཆོས་ཉིད་རྟོགས་པའི་མཐུས༔ མི་ཟད་གཏེར་དུ་བསྔོ། ཞེས་བྱ་ལ་དམིགས་གནད་དེ་དང་མ་བྲལ་བའི་ངང་ནས། བློས་བཀོད་པའོ། །སྟོང་ཕྲག་བརྒྱད་ཅུའི་གདོན་དང་བགེགས་ཀྱི་རིགས། །ནད་ཡམ་དལ་
བདག་གནོད་བྱེད་ཚོགས་རྣམས་ལ། །འབུལ་ལོ་གདུག་པའི་བསམ་སྦྱོར་ཀུན་ཞི་ནས། །གཞན་ཕན་བྱང་སེམས་རྒྱུད་ལ་སྐྱེས་གྱུར་ཅིག །ཚེ་རབ་ཐོག་མ་མེད་ནས་ད་ལྟའི་བར། །སྲོག་ལུས་ལོངས་སྤྱོད་
ལན་ཆགས་ཐམས་ཅད་ལ། །བསྔོའོ་ཤ་མཁོན་བུ་ལོན་ཀུན་བྱང་ནས། །ཕན་བདེ་དཔལ་ཀྱིས་རྟག་ཏུ་འཚོ་བར་ཤོག། །ལྷན་སྐྱེས་འདྲེ་སོགས་བར་དོའི་སེམས་ཅན་ལ། །གནོད་བྱེད་གཤེད་མའི་བགེགས་
རིགས་ཀུན་ལ་བསྔོ། །ངོམས་ཤིང་ཚིམས་ནས་ཕྱིན་ཆད་བར་སྲིད་ལས། །གནོད་ཅིང་འཚེ་བའི་བསམ་སྦྱོར་ཞི་བར་མཛོད། ། ༈ ཁ་ནས་མེ་འབར་ཕྱི་ནང་སྒྲིབ་ཅན་སོགས། །བཀྲེས་སྐོམ་གྱིས་གདུང་ཡི་དྭག་
ཚོགས་རྣམས་ལ། །སྔོ་འོ་ཟས་སྐོམ་ཆར་ཀྱིས་རབ་ཚིམས་ཞིང་། །སེར་སྣའི་སྒྲིབ་བྲལ་ཐར་བའི་བདེ་ཐོབ་ཤོག ། ཤི་ནས་ལུས་རྟེན་མ་ཐོབ་བར་དོའི་འགྲོ། །ཡིད་ལུས་རྟེན་ཅན་མཁའ་མཉམ་ཀུན་ལ་

༄༅། །བསྔོ། །འཁྲུལ་སྣང་འཇིགས་སྐྲག་བར་དོ་ངོ་ཤེས་ཤིང་། །དག་པའི་ཞིང་དུ་སྐྱེ་བ་ལེན་པར་ཤོག ཡེ་དྷར་བཟླ། ན་མོ་ཆོས་རྣམས་ཐམས་ཅད་རྒྱུ་ལས་བྱུང། །དེ་རྒྱུ་དེ་བཞིན་གཤེགས་པས་གསུངས། །
རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་བྱ་ཞིང། །དགེ་བ་ཕུན་སུམ་ཚོགས་པར་བྱ། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་
པ་ཡིན། །སྦྱིན་པ་རྒྱ་ཆེན་གྱུར་པ་འདི་ཡིས་མཐུས། །འགྲོ་བ་རྣམས་ནི་རང་བྱུང་སངས་རྒྱས་སྟེ། །སྔོན་བྱོན་རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་དགུའི་ཚོགས་རྣམས་སྦྱིན་པས་གྲོལ་གྱུར་ཅིག །
ཡིག་བརྒྱ་བཟླ། མཆོད་སྦྱིན་གནས་འདིར་གང་ལྷག་པའི། །འབྱུང་པོ་ས་འོག་རྒྱུ་བ་དང་། །གང་ཡང་ས་སྟེང་འཁོད་པ་དང་། །ས་བླར་རྒྱུ་བ་གང་ཡིན་པ། །མགུ་བར་གྱིས་ལ་རང་གནས་སུ། །ཐམས་ཅད་ཐམས་
ཅད་འགྲོ་བར་གྱིས། །སརྦ་བྷུ་ཏ་གཙྪ། དཀོན་མཆོག་རིན་ཆེན་གསུམ་ལ་ཕྱག་འཚལ་ལོ། །སེམས་ཅན་རྣམས་ཀྱི་དུས་གསུམ་བསགས་པའི་དགེ། །ཟག་བཅས་ཟག་མེད་དུས་གསུམ་དགེ་བའི་ཚོགས། །

བླ་མེད་བྱང་ཆུབ་ཆེན་པོར་བསྔོ་བར་བགྱི། །བདག་དང་གཞན་གྱི་དུས་གསུམ་དགེ་བའི་ཚོགས། །དཔག་མེད་མ་ལུས་གཅིག་ཏུ་བསྡོམས་པའི་མཐུས། །རྩ་བརྒྱུད་བླ་མ་རྒྱལ་བ་སྲས་བཅས་ཀྱིས། །ཟག་
མེད་ཐུགས་ཀྱི་དགོངས་པ་ཡོངས་རྫོགས་ཤོག །དམིགས་ཡུལ་འདི་ནི་རིག་དྲུག་སེམས་ཅན་གྱིས། །སྒྲིབ་གཉིས་བག་ཆགས་བཅས་པ་ཀུན་བྱང་ནས། །བསོད་ནམས་ཡེ་ཤེས་ཚོགས་གཉིས་རབ་
རྫོགས་ནས། །རྣམས་མཁྱེན་སྐུ་བཞིའི་བྱང་ཆུབ་མྱུར་ཐོབ་ཤོག །ཁྱད་པར་བདག་ཅག་འཁོར་དང་བཅས་རྣམས་ཀྱིས༑ ༑ཚེ་འདིའི་རྒུད་པ་མ་ལུས་ཞི་བ་དང་། །བསམ་དོན་ཆོས་དང་མཐུན་པའི་ལེགས་
ཚོགས་ཀྱིས། །སྲིད་ཞིའི་ཕུན་ཚོགས་རྒྱས་པའི་བཀྲ་ཤིས་ཤོག་འདི་ཚོགས་སྙིང་རྗེས་མགྲོན་རྣམས་ཐམས་ཅད་ལ། །བདག་གིས་འཕགས་པ་སྤྱན་རས་གཟིགས་དབང་གིས། །གསུང་མཆོག་ཡེ་གེ་དྲུག་མའི་
བཟླས་ལུང་སྦྱིན། །ཁྱེད་རྣམས་རྩེ་གཅིག་གུས་པའི་ཡིད་ཀྱི་ཉོན། །ས་སྐྱ་སྒ་ངག་དབང་ལེགས་པས་གསུངས། ཨོཾ་ཨཱཿཧཱུྃ། ཅི་རིཊ་དང་། ཨོཾ་མ་ཎི་པདྨ་ཧཱུྃ། མ་ཎི་བརྒྱ་རྩ་བགྲངས་ནས། མདོ་ལས་བྱུང་བའི་ཚིགས་བཅད་ནི། །སྦྱིན་པ་རྒྱ་

༄༅། །ཆེན་སོགས་ནས། སྐྱེ་རྒུ་འདི་དག་སྦྱིན་པས་གྲོལ་གྱུར་ཅིག །ཞེས་སོགས་སྨོན་ལམ་དང་། འབྱུང་པོ་གང་དག་འདིར་ནི་སོགས་དང་། བགེགས་རིགས་སྟོང་ཕྲག་སོགས། བཀྲ་ཤིས་ཀྱི་ཚིགས་བཅད་བརྗོད་པར་བྱའོ། འདི་ནི་སྦྱིན་
པའི་ཕར་ཕྱིན་རྫོགས་པ་དང་། བར་ཆད་ཞི་བའི་ཐབས་ཁྱད་པར་ཅན་ཡིན་པས་སུས་ཀྱང་ཉམས་སུ་བླངས་བར་བྱ་ལ། ལྷག་པར་དུས་ངན་གྱི་སེམས་ཅན་རྣམས་བརྣབ་སེམས་དང་བསྐམ་ཆགས་འཕེལ་བའི་སྐབས་སུ། ཟ་འདྲེ་འགོང་པོ་མང་ཞིང་། མི་ཕྱུགས་ལ་འཚེ་བ་དང་ལོངས་སྤྱོད་
ལ་གནོད་པ་མང་བའི་དུས་དང་ཟས་ནོར་གྱི་ཕྱིར་དུ་ཡུལ་སྣ་ཚོགས་སུ་རྒྱུ་བའི་སྐབས་དང་༑ ནད་རིམས་ཕྱུགས་གོད་མང་ཞིང་རྨི་ལམ་ངན་པའི་སྐབས་དང་།གཅན་སྤྱང་བྱི་བ་སོགས་ཀྱིས་གནོད་པ་དང༌། འདྲེས་གནོད་འདྲེ་དོགས་ཆེ་བའི་སྐབས་སོགས་སུ་བྱས་ན་བར་ཆད་དང་གནོད་པ་ཞི།
རྒྱུན་དང་སྐབས་སུ་སྙིང་རྗེའི་ཀུན་ནས་བསླང་སྟེ་བྱས་ན་འཆི་བ་བསླུ། ནད་གདོན་གྲོལ། སྲིས་རྨེ་ཞི་མཐུན་རྐྱེན་འཕེལ༑ ཚོཊ་རྫོགས་པ་སོཊ་རང་གཞན་ལ་འཕྲལ་དང་ཡུན་གྱི་ཕན་པའི་དགོས་པ་དུ་མ་ཡོད་པ་ནི་སྨོས་མ་དགོས་པས་ནན་ཏན་དུ་བྱའོ། ཅེས་པའང་རྒྱ་སྟོད་དབང་ཕུག་ཏུ་རྨི་
ལམ་རྐྱེན་ལས་ཕྱིར་ནང་ཟླ་བ་བཅུ་པའི་ཚེས་བཅོ་བརྒྱད་ལ་མི་ཕམ་པས་ཕན་སེམས་ཀྱིས་བྲིས་པ་དགེ་བར་གྱུར་ཅིག མངྒ་ལམ། དགེའོ། བཀྲ་ཤིས་པར་གྱུར་ཅི།

༄༅། །དམར་གསུར་ལ་བརྟེན་ནས་རང་གཞན་གྱི་འཆི་བ་བླུ་བ་ནི། ཨོཾ་ཨཱཿ་ཧཱུྃ། ལན་གསུམ་བརྗོད། དམར་གསུམ་འདོད་ཡོན་རྒྱ་མཚོ་འདི། །དཀོན་མཆོག་སྲིད་ཞིའི་མགྲོན་རྣམས་ལ། །ཟས་ཀྱི་ཉེར་ལེན་མི་མངའ་ཡང་། །མཆོད་
པའི་ཡུལ་དུ་དམིགས་ནས་འབུལ། །བདག་ཅག་བསོད་ནམས་ཚོགས་རྫོགས་ནས། །མྱུར་དུ་ཡེ་ཤེས་མཐོང་བར་ཤོག །མགོན་པོ་ཡོན་ཏན་མགྲོན་རྣམས་ལ། །ཟག་མེད་བདུད་རྩིར་དམིགས་ནས་འབུལ། །
བྱང་ཆུབ་སྒྲུབ་ལ་བར་གཅོད་པའི། །འགལ་རྐྱེན་མི་མཐུན་ཕྱོགས་ལས་སྲུངས། །རིགས་དྲུག་སྙིང་རྗེའི་མགྲོན་རྣམས་ཀྱིས། །རང་རང་འདོད་པའི་ལོངས་སྤྱོད་དུ།།མཐོང་ནས་ཟད་མེད་གཏེར་ལ་སྤྱོད།
དགའ་མགུ་ཚིམས་ཤིང་ཡིརང་ནས། །སོ་སོའི་སྡུག་བསྔལ་བྲལ་བར་ཤོག བགེགས་རིགས་ལན་ཆགས་མགྲོན་རྣམས་ལ། །ཕམ་རྒྱལ་འཐབ་རྩོད་མེད་པར་བསྔོ། །སོ་སོའི་ཡིད་ལ་གང་འདོད་པའི། །ཟད་
མི་ཤེས་པའི་ལོངས་སྤྱོད་དུ། །གྱུར་ནས་ཤ་འཁོན་བུ་ལོན་བྱང་། །གནོད་སེམས་འཁོན་འཛིན་དག་པར་ཤོག །ཁྱད་པར་གཞན་གྱི་ལུས་སྲོག་ལ། །རྣམ་པར་སྡང་བའི་གནོད་སྦྱིན་དང་། །ཤ་ཟ་སྲིན་པོ་འབྱུང་

པོའི་གདོན། །ཚེ་རྐུ་མདངས་འཕྲོག་སྲོག་ལེན་ཅིང་། །ཤ་དང་ཁྲག་ལ་གདུང་བ་རྣམས། །དམར་གསུར་འདོད་ཡོན་ཀུན་ཁྱབ་འདིས། །ངོམས་ཤིང་ཚིམ་ལ་མཐུན་གྱུར་ཅིག །ཁྲོ་ཞིང་གཏུམ་པའི་སེམས་
བོར་ནས། །བྱང་ཆུབ་སེམས་དང་ལྡན་པར་ཤོག །རྒྱུ་འབྲས་བསླུ་བ་མེད་པ་དང་། །དཀོན་མཆོག་གསུམ་གྱི་བདེན་པ་དང་། །བདག་གི་ལྷག་བསམ་རྣམ་དག་མཐུས། བྱམས་པའི་སྟོབས་ཀྱིས་གནོད་
སྦྱིན་ལས། །རང་གི་ཡུལ་ཁམས་བསྲུང་བ་བཞིན། མཐར་ཐུག་རང་བཞིན་དོན་ཡོད་ཅིང་། །གནས་སྐབས་འཆི་བའི་འཇིགས་པ་ལས། །འགྲོ་བ་མང་པོའི་སྲོག་ཐར་ཤོག །གང་ཞིག་འདི་རུ་ལྷགས་པ་ཡི། །
ས་འམ་འོན་ཏེ་བར་སྣང་གནས། །འབྱུང་པོ་གདུག་པའི་སེམས་ལྡན་ཀྱང་། །རྒྱུད་ལ་བྱང་ཆུབ་སེམས་སྐྱེས་ནས། །གཞན་ལ་འཚེ་བའི་བློ་སྤངས་ཏེ། ཐར་པའི་ས་བོན་ཐེབས་པར་ཤོག །ཆོས་རྣམས་ཐམས་
ཅད་རྒྱུ་ལས་སོགས་དགེ་བ་བསྔོ། སྤྱིར་དུས་ལ་ངེས་པ་མེད་ཅིང་ཁྱད་པར་མུན་སྲོས་ལ་གནོད་སྦྱིན་རྣམས་གཞན་གྱི་སྲོག་ལ་འཚེ་བའི་སླད་དུ་རྒྱུ་བ་ཡིན་པས། དེ་ཚེ་དམར་གསུར་སྦྱར་ཞིང་རང་གི་རྒྱུད་ལ་བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པས་ཆོས་དང་ཟང་ཟིང་གི་སྦྱིན་

༄༅། །པ་ཐུན་མོང་དུ་གྱུར་པ་འདི་བྱས་ན་ཕན་ཡོན་བསམ་གྱིས་མི་ཁྱབ་པ་ཡིན་ནོ། །ཞེས་པའང་ཀློང་གསལ་བ་དང་ཆོས་ལྡན་པས་བསྐུལ་ངོར་རིག་པ་འཛིན་པ་མཁྱེན་བརྩེའི་ལྷས་སོ།

༄༅། །ཨོཾ་བཛྲ་ས་ཏྭ་ཧཱུྃ། ཨོཾ་སྭ་བྷ་ཝ་སོགས་དང་། སྟོང་པའི་ངང་ལས་བྷྲུཾ་ལས་རིན་པོ་ཆེའི་སྣོད་ཟབ་ཅིང་རྒྱ་ཆེ་བའི་ནང་དུ་འདོད་ཡོན་གྱི་དངོས་པོ་གཟུགས་བཟང་བ། སྒྲ་སྙན་པ། དྲི་ཞིམ་པ། རོ་
མངར་བ། རེག་བྱ་འཇམས་པ་འདོད་པའི་ཡོན་ཏན་ལྔ་དང་ལྡན་པའི་རང་བཞིན་དུ་གྱུར། ན་མསརྦ་ཏ་ཐཱ་ག་ཏ་སོགས་ཀྱི་བྱིན་གྱིས་བརླབས་ནས། ༈ །མཁའ་མཉམ་ཞིང་ན་གཟུགས་མཆོག་ཅི་མཆིས་
པ། །བློ་ཡིས་བླངས་ནས་དཀྱིལ་འཁོར་ལྷ་ལ་འབུལ། །ཚེ་འདས་གཟུགས་ཀྱི་ལོག་རྟོག་རྣམ་དག་ནས། །བཅོམ་ལྡན་རྣམ་སྣང་གོ་འཕང་མྱུར་ཐོབ་ཤོག །ཨོཾ་ན་མསརྦ་ཏ་ཐཱ་ག་ཏ་རུ་པ་པུཙྪ་ཧོཿ མཁའ་
མཉམ་ཞིང་ན་སྒྲ་སྙན་ཅི་མཆིས་པ། །བློ་ཡིས་བླངས་ནས་དཀྱིལ་འཁོར་ལྷ་ལ་འབུལ། །ཚེ་འདས་སྒྲ་ཡི་ལོག་རྟོག་རྣམ་དག་ནས། །བཅོམ་ལྡན་མི་བསྐྱོད་གོ་འཕང་མྱུར་ཐོབ་ཤོག ༀ་ནམཿ སརྦ་ཏ་ཐཱ་
ག་ཏ་ཤཔྟ་པུཙྪ་ཧོཿ མཁའ་མཉམ་ཞིང་ན་དྲི་ཞིམ་ཅི་མཆིས་པ། །བློ་ཡིས་བླངས་ནས་དཀྱིལ་འཁོར་ལྷ་ལ་འབུལ། །ཚེ་འདས་དྲི་ཡི་ལོག་རྟོག་རྣམ་དག་ནས། །བཅོམ་ལྡན་རིན་འབྱུང་གོ་འཕང་མྱུར་

༄༅། །ཐོབ་ཤོག །ཨོཾ་ན་མསརྦ་ཏ་ཐཱ་ག་ཏ་གྷནྡྷེ་པུཙྪ་ཧོ །མཁའ་མཉམ་ཞིང་ན་རོ་མཆོག་ཅི་མཆིས་པ། །བློ་ཡིས་བླངས་ནས་དཀྱིལ་འཁོར་ལྷ་ལ་འབུལ། །ཚེ་འདས་རོ་ཡི་ལོག་རྟོག་རྣམ་དག་ནས། །བཅོམ་
ལྡན་སྣང་མཐའི་གོ་འཕང་མྱུར་ཐོབ་ཤོག །ཨོཾ་ན་མ་སརྦ་ཏ་ཐཱ་ག་ཏ་ར་ས་པུཙྪ་ཧོཿ མཁའ་མཉམ་ཞིང་ན་རེག་བྱ་ཅི་མཆིས་པ། །བློ་ཡིས་བླངས་ནས་དཀྱིལ་འཁོར་ལྷ་ལ་འབུལ། །ཚེ་འདས་རེག་བྱའི་
ལོག་རྟོག་རྣམ་དག་ནས། །བཅོམ་ལྡན་དོན་གྲུབ་གོ་འཕང་མྱུར་ཐོབ་ཤོག །ཨོཾ་ན་མསརྦ་ཏ་ཐཱ་ག་ཏ་སྤུཪྴེ་པུཙྪ་ཧོཿ ཀྱེ་ཧོ་ཚེ་འདས་སོགས། འཇིག་རྟེན་ཕ་རོལ་སོང་བི་ཚེ་འདས་ལ། །ཤུལ་དུ་མཆིས་
པའི་ཉེ་དུ་རྩ་ལག་གིས། །ནམ་བཞིག་གཏན་གྱི་ཟས་སྐོམ་འདི་བསྔོས་བས། །ཚེ་འདས་མི་ཟད་གཏེར་ལ་སྤྱོད་པར་ཤོག །ཐམ་ཅད་ནམ་མཁའ་སོགས། །ཤི་ནས་ལུས་རྟེན་སོགས། །ངོ་མཚར་
སངས་རྒྱས་སོགས།།

༄༅། །ཟངས་མདོག་དཔལ་རིའི་སྨོན་ལམ་དཔལ་རིའི་གསང་ལམ་ཞེས་བྱ་བ་བཞུགས༔

༄༅། །ཨོཾ་ཨཱཿཧཱུྃ༔་བཛྲ་གུ་རུ་པདྨ་སིདྡྷི་ཧཱུྃ༔ རང་བཞིན་རྣམ་དག་བློ་བྲལ་གཉུག་མའི་སྦུབས༔ གསལ་མདངས་འགགས་མེད་བདེ་སྟོང་ལོངས་སྐུའི་རྩལ༔ སྤྲུལ་སྐུའི་ཞིང་ཁམས་
མི་མཇེད་བཀོད་པའི་ཆ༔ ཟངས་མདོག་དཔལ་གྱི་རི་བོར་སྐྱེ་བར་ཤོག འཛམ་གླིང་ས་ཡི་ལྟེ་བ་རྡོ་རྗེའི་གདན༔ དུས་གསུམ་རྒྱལ་བས་ཆོས་འཁོར་བསྐོར་བའི་གནས༔ དེ་
ཡི་ནུབ་བྱང་རྔ་ཡབ་ལིང་ཀའི་གླིང༔ ཟངས་མདོག བཀོད་པ་ལྷུན་གྲུབ་ཙིཏྟའི་ས་འཛིན་སྤོ༔ རྩ་བ་གདེངས་ཅན་འཇོག་པོའི་ཐོད་དུ་བཅིང༔ སྐེད་པར་ལུས་མེད་མཁའ་
འགྲོས་ཚོགས་འཁོར་བསྐོརཿ རྩེ་མོ་གཟུགས་ཁམས་བསམ་གཏན་སྙོགས་པ་ལྟའི༔ ཟངས་མདོགཟ རི་རྒྱལ་དེ་ཡི་རྩེ་མོའི་གཞལ་མེད་ཁང༔ ཤར་ཤེལ་ལྷོ་ཕྱོགས་དབང་

༄༅། །སྔོན་བཻཌཱུརྱ༔ ནུབ་ཕྱོགས་པད་རག་བྱང་ཕྱོགས་ཨིནྡྲ་ན༔ ཕྱི་ནང་བར་མེད་ཟང་ཐལ་དབང་གཞུའི་མདངསཿ ཟངས་མདོག༴ ཁྱམས་དང་གྲུ་ཆད་གློ་འབུར་འཇའ་
རིས་འཁྱིལ༔ འདོད་སྣམ་ཕ་གུ་དྲ་བ་དྲ་བྱེད་དང༔ ཤར་བུ་མདའ་ཡབ་སྒོ་རྒྱན་རྟ་བབས་ཅན༔ ཆོས་འཁོར་གདུགས་ཏོག་བརྡ་དོན་རྟགས་རྫོགས་པའི༔ ཟངས་མདོག༴
དཔག་བསམ་ལྗོན་པའི་ཤིང་དང་བདུད་རྩིའི་ཆུ༔ ནེའུ་སེང་སྨན་ལྗོངས་དྲི་བསུང་འཐུལ་བའི་ཁྲོད༔ དྲང་སྲོང་རིག་འཛིན་བྱ་ཚོགས་བྷྲ་མ་ར༔ ཐེག་གསུམ་ཆོས་ཀྱི་སྒྲ་དང་
བརྡ་གླུ་སྒྱུར༔ ཟངས་མདོག ཕོ་བྲང་གཞལ་མེད་ཆེན་པོའི་ལྟེ་བ་ལ༔ རིན་ཆེན་ཟུར་བརྒྱད་པདྨ་ཉི་ཟླའི་སྟེང༔ བདེ་གཤེགས་ཀུན་འདུས་རང་བྱུང་པདྨ་འབྱུང༔ སྐུ་གསུམ་

རིགས་འདུས་འཇའ་ཟེར་ཀློང་ན་བཞུགས༔ ཟངས་མདོག༴ གང་གི་ཟབ་གསལ་བདེ་ཆེན་ཡེ་ཤེས་རྩལཿ སྟོང་ཉིད་སྙིང་རྗེར་ཤར་བའི་སྒྱུ་འཕྲུལ་ལས༔ ཕྱོགས་བཅུ་ཀུན་དང་ཁྱད་པར་བོད་ཡུལ་དུ༔
སྤྲུལ་པ་བྱེ་བ་ཕྲག་བརྒྱ་བར་མེད་འགྱེད༔ ཟངས་མདོག༔ གཡས་ཀྱི་གྲལ་ན་རྒྱ་བོད་རིག་འཛིན་རྣམས༔ འོད་གསལ་རྡོ་རྗེའི་རོལ་མོར་འབྱམས་སུ་ཀླས༔ གཡོན་གྱི་གྲལ་ན་འཕགས་བོད་པཎ་གྲུབ་
རྣམསཿ བཤད་སྒྲུབ་ཉམས་རྟོགས་བགྲོ་གླེང་ཆོས་སྒྲ་འུརཿ ཟངས་མདོག མཐའ་སྐོར་བར་མཚམས་རྗེ་འབངས་ཉེར་ལྔ་དང༔ སྤྲུལ་པའི་གཏེར་སྟོན་གྲུབ་པའི་ཁྱུ་མཆོག་རྣམས༔ ཐེག་པ་རིམ་དགུའི་
འཁོར་ལོ་ལ་སྤྱོད་ཅིང༔ གཡོ་མེད་དགོངས་པའི་གཟེར་གྱི་བརྟུལ་ཞུགས་འཛིན༔ ཟངས་མདོག༴ ཕྱོགས་བཞི་མཚམས་བརྒྱད་གྲུ་ཆད་བར་ཁྱམས་ཀུན༔ དཔའ་བོ་ཌཱ་ཀི་ལྷ་དང་ལྷ་མོས་ཁེངས༔ རྡོ་རྗེའི་
གླུ་གར་མིག་འཕྲུལ་ལྟ་བུར་གཡོ༔ ཕྱི་ནང་གསང་བའི་མཆོད་སྤྲིན་སྟོབ་པར་བྱེདཿ ཟངས་མདོག དེ་སྟེང་ལོངས་སྐུའི་གཞལ་མེད་བཀོད་མཛེས་ནང ཕྱག་ན་པདྨ་འཇིག་རྟེན་དབང་ཕྱུག་ལ༔ ཚོམ་

༄༅། །བུའི་དཀྱིལ་འཁོར་བསམ་ཡས་འཁོར་གྱིས་བསྐོར༔ རྣམ་རྟོག་བག་ཆགས་དགྲ་གདོན་ཐལ་བར་བྱེད༔ ཟངས་མདོག༔ དེ་སྟེང་ཆོས་སྐུའི་ཞིང་ཁམས་ཉམས་དགའ་བརཿ གཞི་སྣང་ཡེ་ཤེས་སྙིང་
པོ་ཀུན་ཏུ་བཟང༔ སྣང་མཐའ་རིག་པའི་འཁོར་ལ་བརྡ་ཆོས་སྟོན༔ སྟོན་འཁོར་དགོངས་པ་མཉམ་པའི་ཕྲིན་ལས་ཅན༔ ཟངས་མདོག སྒོ་བཞིར་བཀའ་ཉན་རྒྱལ་པོ་ཆེན་པོ་བཞི༔ ཕྱི་ནང་གསང་བའི་
ལྷ་སྲིན་སྡེ་བརྒྱད་ཀུན༔ ཕོ་ཉར་མངགས་ནས་མུ་སྟེགས་དམ་སྲི་བཏུལ༔ དམ་ཅན་རྒྱ་མཚོའི་དཔའ་རྟགས་རྒྱལ་རྔ་བརྡུང༔ ཟངས་མདོག དེ་ལྟར་ཞིང་གི་བཀོད་པ་གསལ་བཏབ་ནས༔ ཕྱི་རོལ་ཡུལ་
གྱི་ཟངས་མདོག་དཔལ་རི་ལ༔ ཡུལ་ཅན་ནང་གི་རིག་པས་སྨོན་དེའི་མཐུསཿ རང་ལུས་མི་འབྱེད་ཞིང་གི་བཀོད་པའི་ནང༔ རང་སྣང་ཟངས་མདོག་དཔལ་རིར་མངོན་པར་ཤོག༔ ཁྱད་པར་བསྐྱེད་རྫོགས་
ཟབ་མོའི་རྟེན་འབྲེལ་གྱིས༔ རྩ་གསུམ་འཁོར་ལྔའི་མདུད་པ་གྲོལ་ནས་ཀྱང༔ སྙིང་དབུས་ཟངས་མདོག་དཔལ་རིའི་ཕོ་བྲང་ཆེར༔ ལྷན་སྐྱེས་ཡེ་ཤེས་རོལ་པའི་རྩལ་རྫོགས་ནས༔ རང་རིག་པད་འབྱུང་

རྗེ་དང་མཇལ་བར་ཤོག༔ ཚོགས་སྦྱོར་མཐོང་སྒོམ་མི་སློབ་ལམ་ལྔའི་སྒྲུབས༔ རབ་དགའ་ནས་བཟུང་ཀུན་ཏུ་འོད་ཀྱི་སར༔ དེ་ལས་རྡོ་རྗེ་ཐེག་པའི་ས་མཆོག་གཉིས༔ ཁྱད་པར་འོད་གསལ་རྫོགས་པ་
སྨོན་ལམ་དྲག་པོའི་འཕེན་པ་ཡིས༔ ནམ་ཞིག་འཆི་བ་བཙན་ཐབས་བྱུང་བའི་ཚེ༔ པདྨའི་ཕོ་ཉ་མཁའ་འགྲོ་གར་མཁན་མསཿ མངོན་སུམ་ལག་པའི་ཁུ་ཚུར་ནས་བཟུང་ནས༔ མཁར་ཆེན་བཟའ་དང་
གུ་ཎ་ནཱ་ཐ་ལྟར༔ བདག་ཀྱང་པདྨ་འོད་དུ་འཁྲིད་བར་ཤོག༔ ཆོས་དབྱིངས་རྣམ་པར་དག་པའི་བདེན་པ་དང༔ དཀོན་མཆོག་རྩ་མཐོང་སྣང་སྣ་ཚོགས་ཡོད་པའི་ལུགས་ལྟར་བཤད་པ་ཡིན༔ གསུམ་རྒྱ་མཚོའི་ཐུགས་རྗེ་ཡིས༔
བདག་གིས་སྨོན་པ་ཡིད་བཞིན་འགྲུབ་གྱུར་ནས༔ འགྲོ་བ་འདྲེན་པའི་དེད་དཔོན་བྱེད་པར་ཤོག༔ འཇིགས་མེད་གླིང་པས་གསུངས་སོ། །སྟོན་པ་འཇིག་རྟེན་ཁམས་སུ་བྱོན་པ་དང་། །བསྟན་པ་ཉི་འོད་བཞིན་དུ་གསལ་

༄༅། །བ་དང་། །བསྟན་འཛིན་དཔོན་སློབ་དར་ཞིང་རྒྱས་པ་ཡིས། །བསྟན་པ་ཡིན་རིང་གནས་པའི་བཀྲ་ཤིས་ཤོག།

༄༅། །མ་ཎིའི་བདག་བསྐྱེད། །ཡོན་ཏན་ཀུན་འབྱུང་དངོས་གྲུབ་མཆོག་གི་གནས། །བླ་མ་རིན་པོ་ཆེ་ལ་སྐྱབས་སུ་མཆི། །གང་ལ་གང་འདུལ་འགྲོ་བའི་དོན་མཛད་པ། །ཡི་དམ་ལྷ་ཚོགས་རྣམས་ལ་སྐྱབས་
སུ་མཆི། །སངས་རྒྱས་གསུང་ལས་སྤྲུལ་བའི་ཡི་གེ་བྱོན། །ཉོན་མོངས་འཇོམ་མཛད་ཆོས་ལ་སྐྱབས་སུ་མཆི། །ཐུགས་རྗེ་ཆེན་པོ་འགྲོ་བའི་དོན་མཛད་པ། །བྱང་ཆུབ་སེམས་དཔའ་རྣམས་ལ་སྐྱབས་སུ་
མཆི། །གདུལ་བྱའི་དོན་དུ་དྲག་པོས་སྐུར་བསྟན་པ། །ཆོས་སྐྱོང་དམ་ཅན་རྣམས་ལ་སྐྱབས་སུ་མཆི། །བདག་གི་དུས་གསུམ་བསགས་པའི་དགེ་བ་ཡིས། །འགྲོ་བ་མ་ལུས་བྱང་ཆུབ་མཆོག་ཐོབ་ཤོག །
རང་བྱུང་རིག་པ་རང་ཤར་ཆོས་ཀྱི་སྐུ། །ཡང་དག་སྙིང་པོ་མྱུར་དུ་རྟོགས་པར་ཤོག །བདག་གི་དུས་འདི་ནས་བཟུང་ཚེ་རབས་སུ༑ ༑འགྲོ་བ་འདྲེན་པའི་དེད་དཔོན་བྱེད་པར་ཤོག །ཨོཾ་མ་ཎི་པདྨེ་ཧཱུྃ་ཧཱིཿ །
གནས་ཆེན་རི་བོ་ཏ་ལཱའི་ཕོ་བྲང་དུ། །སངས་རྒྱས་གསུང་གི་སྤྲུལ་པ་སྤྱན་རས་གཟིགས། །སྟེང་འོག་ཕྱོགས་བཞི་གསུང་གི་འགྲོ་དོན་མཛད། །གསུང་གི་བྱང་ཆུབ་སེམས་དཔའི་འཁོར་གྱི་བསྐོར། །སྤྱན་

རས་གཟིགས་དབང་ལྷ་ཚོགས་ལ་གསོལ་བ་འདེབས། །ཨོཾ་མ་ཎི་པདྨེ་ཧཱུྃ་ཧྲཱིཿ མཆོག་དང་ཐུན་མོང་དངོས་གྲུབ་སྩལ་དུ་གསོལ། ཧཱི །རང་ཉིད་སྐད་ཅིག་དྲན་པའི་ཏིང་འཛིན་གྱི། །སྟོང་པའི་ངང་ལས་པདྨ་
ཟླ་བའི་གདན། །པད་དཀར་ཧཱིཿམཚན་ཡོངས་སུ་གྱུར་པ་ལས། །ཐུགས་རྗེ་མངའ་བདག་འཕགས་པ་སྤྱན་རས་གཟིགས། །ཞལ་གཅིག་ཕྱག་བཞི་སྐུ་མདོག་དཀར་ལ་འཚེར། །དང་པོ་ཕྱག་གཉིས་ཐུགས་
ཀར་ཐལ་མོ་སྦྱར། །ཕྱག་གཡས་འོག་མ་རིན་ཆེན་ཤིལ་འཕྲེང་བསྣམས། །ཕྱག་གཡོན་པད་དཀར་འདབ་བརྒྱད་ཡུ་བ་འཛིན། །ཞལ་འཛུམ་སྤྱན་གདངས་ཤིང་གི་དབྱིབས་མཐོ་ཞིང་། །དབུ་སྐྲ་ལྕང་ལོ་
མཐོན་མཐིང་གྱེན་དུ་འཁྱིལ། །སྤྱི་གཙུགས་སངས་རྒྱས་སྣང་བ་མཐའ་ཡས་བཞུགས། །རང་ཉིད་དེ་ལྟར་གསལ་བའི་ཐུགས་ཀ་རུ། །པདྨ་དཀར་པོའི་འདབ་དྲུག་རྒྱས་པའི་དབུས། །ཡི་གེ་ཧྲཱིཿམཚན་འབྲུ་
དྲུག་གདན་སྟེང་གནས་༑ ཨོཾ་མ་ཎི་པདྨེ་ཧཱུྃ་ཧཱུྃ༔ དེ་ལྟར་གསལ་བའི་སྐུ་ལས་འོད་འཕྲོས་པའི༑ ༑སྣང་བ་ཐམས་ཅད་སྣང་སྟོང་ལྷ་ཡིས་སྐུ། །འཕགས་པའི་རྒྱལ་པོ་ཐུགས་རྗེ་ཆེན་པོར་དམིགས། །སྔགས་

༄༅། །ལས་འོད་འཕྲོས་འབྱུང་བའི་སྒྲ་ལ་སོགས། །གྲགས་པ་ཐམས་ཅད་གྲགས་སྟོང་སྔགས་ཀྱི་སྒྲ། །དྲན་རྟོག་སྐྱེ་འགག་གནས་གསུམ་མཐའ་བྲལ་ངང་། །སྨྲ་བསམ་བརྗོད་མེད་སྟོང་པའི་ངང་ལ་བཞག །
དེ་ལྟར་གསལ་བའི་རིགས་སྔགས་འབྲུ་དྲུག་པོ། །སྒྲ་ཟུར་མ་ཉམས་ཡི་གེ་དྲུག་མ་བཟླ། ཨོཾ་མ་ཎི་པདྨེ་ཧཱུྃ་ཧཱི༔ གསུང་ཡི་གེ་དྲུག་མ་ལས་འོད་ཟེར་འཕྲོས། ཕྱི་སྣོད་ཀྱི་འཇིག་རྟེན་ཐམས་ཅད་རི་པོ་ཏ་ལ་
ཡིས་ཞིང་ཁམས་སུ་གྱུར། ནང་བཅུད་ཀྱི་སེམས་ཅན་ཐམས་ཅད་འཕགས་པ་སྤྱན་རས་གཟིགས་ཀྱི་སྐུ་རེ་རེར་གྱུར་ནས། ས་སྒྲ་ཆུ་སྒྲ་མེ་སྒྲ་རླུང་སྒྲ་འབྱུང་བ་བཞིའི་སྒྲ་གང་གྲགས་ཚད་ཐམས་ཅད་གསུང་
མཆོག་ཡི་གེ་དྲུག་མའི་སྒྲ་འུར་དུར་གྱིས་གྲགས་པར་གྱུར། ཨོཾ་མ་ཎི་པདྨེ་ཧཱུྃ་ཧྲཱིཿ བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་འཇིག་རྟེན་དབང་ཕྱུག་ལ་ཕྱག་འཚལ་ལོ་
མཆོད་དོ་སྐྱབས་སུ་མཆིའོ། ཕྱིར་ཁམས་གསུམ་གྱི་བདག་སོགས་འགྲོ་བ་རིགས་དྲུག་མ་གྱུར་ནམ་མཁའ་དང་མཉམ་པའི་སེམས་ཅན་ཐམས་ཅད་དང་ཁྱད་པར་དུ་དམིཊ་ཡུལ་ཆེ་གེ་མོ་དེ་རྣམས་ཀྱི་འཁོར་

བ་ངན་སོང་གསུམ་གྱི་སྒོ་ཁོག མཐོ་རིས་ཐར་བའི་ལམ་ཕྱས་བྱང་ཆུབ་ཀྱི་ཤིལ་སྐེས་ཚུགས་རྫོགས་པའི་སངས་རྒྱས་ལྷ་མཆོག་སྤྱན་རས་གཟིགས་ཀྱི་ཞབས་དྲུང་དུ་མངོན་པ་རྫོགས་པར་སངས་རྒྱས་པ་
གྱུར་ཅིག ཨོཾ་མ་ཎི་པདྨེ་ཧཱུྃ་ཧྲཱིཿ ༈  ཧྲཱིཿཨཱརྱ་ལོ་ཀེ་ཤྭ་ར་མཎྚ་ལ་ས་པ་རི་ཝ་ར་བཛྲ་ཨརྒྷཾ་པཱ་ཏྱཾ་པུཥྤེ་དྷུ་པེ་ཨཱ་ལོ་ཀེ་གྷན་དྷེ་ནཻ་ཝི་དྱཱ་ཤབྟ་པྲ་དུ་ཙྪ་སྭཱ་ཧཱ༔ ཧྲཱིཿ བཅོན་ལྡན་ཐུགས་རྗེ་ཆེན་པོ་ནི། །སྐྱོན་གྱི་མ་
གོས་སྐུ་མདོག་དཀར། །རྫོགས་སངས་རྒྱས་ཀྱིས་དབུ་ལ་བརྒྱན། །ཐུགས་རྗེ་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་སྟོད། །དུས་གསུམ་བདེ་བར་གཤེགས་པ་ཆོས་ཀྱི་སྐུ། །
འགྲོ་དྲུག་སེམས་ཅན་རྣམས་ལ་སྤྱན་རས་གཟིགས། ནམ་མཁའ་ལྟ་བུར་ཁྱབ་པའི་བཅུ་གཅིག་ཞལ། གཟི་བརྗིད་འོད་དཔག་མེད་ལ་ཕྱག་འཚལ་སྟོད། །ཕྱག་སྟོང་འཁོར་ལོ་བསྒྱུར་བའི་རྒྱལ་པོ་སྟོང་། །
སྤྱན་སྟོང་སྐལ་བ་བཟང་པོ་སངས་རྒྱས་སྟོང་། །གང་ལ་གང་འདུལ་དེ་ལ་དེ་སྟོན་པ། །བཙུན་པ་སྤྱན་རས་གཟིགས་ལ་ཕྱག་འཚལ་སྟོད། །ཡི་གེ་དྲུག་མ་ཐུགས་རྗེས་སྤྲུལ་པའི་སྐུ། །འགྲོ་དྲུག་སྒྲིབ་སྦྱང་

༄༅། །འཁོར་བའི་གཡང་ས་གཅོད། །བྱང་ཆུབ་ལམ་དང་སྐུ་གསུམ་ས་ལ་འགོད། །སྙིང་པོ་ཡི་གེ་དྲུག་ལ་ཕྱག་འཚལ་སྟོད། །བདག་གིས་ཁྱོད་ལ་གུས་བསྟོད་པས༑ ༑བདག་གཞན་འགྲོ་དྲུག་སེམས་
ཅན་རྣམས། །སྒྲིབ་པ་མ་ལུས་རབ་སྦྱང་ནས། ཁམས་གསུམ་གྱི་སེམས་ཅན་ཐམས་ཅད་ཇོ་བོའི་ཐུགས་རྗེ་ཆེན་པོའི་ས་ཐོབ་ཤོག ཀུན་བཟང་སྣང་མཐའ་པད་འབྱུང་མ་འཆད་དང་། །དྲིན་ཆེན་རྩ་བའི་བླ་
མ་ཡན་ཆད་ཀྱིས། །འགྲོ་བའི་དོན་དུ་སྨོན་ལམ་གང་བཏབ་པ། དེ་དག་ཐམས་ཅད་བདག་གཞན་གྱི་རྒྱུད་ལ་སྐྱེ་བར་གྱུར་ཅིག བདག་གཞན་གྱི་དགེ་བའི་རྩ་བ་འདི་ལ་བརྟེན་ནས་བདག་དང་མཐའ་ཡས་
པའི་སེམས་ཅན་ཐམས་ཅད་རང་རིག་པ་ཡེ་ཤེས་ལ་རང་དབང་ཐོབ་པར་གྱུར་ཅིག སྣང་བ་རྒྱས་ཐེབས་པར་གྱུར་ཅིག །མཚན་མ་རང་སར་དུ་གྲོལ་བར་གྱུར་ཅིག །ཆོས་སྐུ་སྟོང་གསལ་གྱི་དོན་རྒྱུད་ལ་
སྐྱེ་བར་གྱུར་ཅིག།

༄༅། །འཕགས་པ་ཐུགས་རྗེ་ཆེན་པོའི་མངོན་རྟོགས་ཡིད་བཞིན་ནོར་བུ་ཞེས་བྱ་བ་བཞུགས་སོ༔ འཕགས་པ་ཐུགས་རྗེ་ཆེན་པོ་ལ་ཕྱག་འཚལ་ལོ༔ ཧཱུྃ༔ རང་ཉིད་སྐད་ཅིག་དྲན་པའི་ཏིང་འཛིན་གྱིས༔ སྟོང་པའི་ངང་ལས་པདྨ་ཟླ་བའི་གདན༔ པད་
དཀར་ཧྲཱིཿམཚན་ཡོངས་སུ་གྱུར་པ་ལས༔ ཐུགས་རྗེའི་མངའ་བདག་འཕགས་པ་སྤྱན་རས་གཟིགས༔ ཞལ་གཅིག་ཕྱག་བཞི་སྐུ་མདོག་དཀར་ལ་འཚེར༔ དང་པོའི་ཕྱག་གཉིས་ཐུགས་ཀར་ཐལ་མོ་སྦྱར༔
ཕྱག་གཡས་འོག་མས་རིན་ཆེན་ཤེལ་ཕྲེང་འདྲེན༔ ཕྱག་གཡོན་པད་དཀར་འདབ་བརྒྱད་ཡུ་བ་འཛིན༔ ཞལ་འཛུམ་སྤྱན་གདང་ཤངས་ཀྱི་དབྱིབས་མཐོ་ཞིང༔ དབུ་སྐྲ་ལྕང་ལོ་མཐོན་མཐིང་གྱེན་དུ་འཁྱིལ
སྤྱི་གཙུག་རིགས་བདག་སྣང་བ་མཐའ་ཡས་བཞུགས༔ རང་ཉིད་དེ་ལྟར་གསལ་བའི་ཐུགས་ཀ་རུ༔ པདྨ་དཀར་པོ་འདབ་དྲུག་གྱེས་པའི་དབུས༔ ཡི་གེ་ཧྲཱིཿ མཚན་འབྲུ་དྲུག་འདབ་སྟེང་དུ༔ ཨོཾ་མ་ཎི་པདྨེ་
ཧཱུྃ་ཧཱུྃ༔ དེ་ལྟར་གསལ་བའི་སྐུ་ལས་འོད་འཕྲོས་པས༔ སྣང་བ་ཐམས་ཅད་སྣང་སྟོང་ལྷ་ཡི་སྐུ༔ འཕགས་པའི་རྒྱལ་པོ་ཐུགས་རྗེ་ཆེན་པོར་དམིགས༔ སྔགས་ལས་འོད་འཕྲོས་འབྱུང་བའི་སྒྲ་ལ་སོགས༔

གྲག་པ་ཐམས་ཅད་གྲག་སྟོང་སྔགས་ཀྱི་སྒྲ༔ དྲན་རྟོག་སྐྱེ་འགགས་གནས་གསུམ་མཐའ་བྲལ་ངང༔ སྨྲ་བསམ་བརྗོད་འདས་དགོངས་པའི་ངང་ལ་བཞག དེ་ལྟར་གསལ་བའི་རིག་སྔགས་འབྲུ་དྲུག་པོ༔
སྒྲ་ཟུར་མ་ཉམས་ཡི་གེ་དྲུག་མ་བཟླ༔ ཨོཾ་མ་ཎི་པདྨེ་ཧཱུྃ་ཧཱུྃ༔ དེ་ལྟར་རྒྱུན་དུ་སྒོམ་བཟླས་བྱ༔ སྐབས་སུ་མཆོད་བསྟོད་ཕྲིན་ལས་བཅོལ༔ དགེ་བ་བྱང་ཆུབ་ཆེན་པོར་བསྔོ༔ ས་མ་ཡ༔ རྒྱ་རྒྱ་རྒྱ༔ ནུབ་ཟངས་མཛོད་དམར་པོ་ནས༔ སྤྲུལ་སྐུ་རིག་འཛིན་ཆེན་
པོས་གཏེར་ནས་གདན་དྲངས་པའོ། །མངྒ་ལཾ།། །། །

༄༅། །བསླུ་མེད་དཀོན་མཆོག་གསུམ་གྱི་ངོ་བོ་ཉིད། །ངན་སོང་འཇིགས་ལས་སྒྲོལ་བའི་དཔའ་བོ་ཆེ། །དག་པའི་ཞིང་དུ་འཁྲིད་པའི་དེད་དཔོན་མཆོག ༑མགོན་པོ་འོད་དཔག་མེད་ལ་ཕྱག་འཚལ་
ལོ། །གནད་གཅོད་གཤིན་རྗེའི་འཇིགས་ལས་བསྐྱབ་ཏུ་གསོལ། །འཇིགས་རུང་བར་དོའི་འཕྲེང་ལས་བསྒྲལ་དུ་གསོལ། །བཟོད་དཀའ་ངན་འགྲོའི་གཡེང་ལས་དྲང་དུ་གསོལ། །ཞིང་མཆོག་བདེ་བ་
ཅན་ལ་ཁྲིད་དུ་གསོལ། །རེ་ས་གཞན་ན་མེད་དོ་ཐུགས་རྗེས་ཟུངས། །པན་ཆེན་བློ་བཟང་ཆོས་རྒྱན་གྱི་ཞལ་གསུང་ངོ་།།

༄༅། །མཁས་གྲུབ་རཱ་ག་ཨ་སྱས་མཛད་པའི་རྣམ་དག་བདེ་ཆེན་ཞིང་གི་སྨོན་ལམ་བཞུགས་སོ།། 

༄༅། །འདི་ཉིད་ཆག་མེད་ཐུགས་དམ་མཛོད། །ལག་པ་ན་ཡང་འབད་ནས་བྲིས། །མང་པོ་འགའ་ལ་ཨེ་ཕན་བསམས། །དཔེ་གཅོད་འདོད་མི་གདའ་ན་གཡོར། །འདི་ལས་ཕན་ཡོན་ཆེ་བ་མེད། །འདི་བས་ཟབ་བའི་གདམས་ངག་མེད། །ང་ཡི་
ཆོས་ཀྱི་རྩ་བ་ཡིན། །རང་གར་མ་བསྐྱུར་ཉམས་ལེན་འབུངས། །འདི་ནི་མདོ་ལུགས་ཡིན་པའི་ཕྱིར། །ལུང་མ་ཐོབ་ཀྱང་འདོན་ནི་རུང་། ། ཨེ་མ་ཧོཿ འདི་ནས་ཉི་མ་ནུབ་ཀྱི་ཕྱོགས་རོལ་ན། །གྲངས་མེད་འཇིག་རྟེན་
མང་པོའི་ཕ་རོལ་ན། །ཅུང་ཟད་སྟེང་དུ་འཕགས་པའི་ཡུལ་ས་ན། །རྣམ་པར་དག་པའི་ཞིང་ཁམས་བདེ་བ་ཅན། །བདག་གི་ཆུ་བུར་མིག་གིས་མ་མཐོང་ཡང། །རང་སེམས་
གསལ་བའི་ཡིད་ལ་ལམ་མེར་གསལ། །དེ་ན་བཅོམ་ལྡན་རྒྱལ་བ་འོད་དཔག་མེད། །པདྨ་རཱ་གའི་མདོག་ཅན་གཟི་བརྗིད་འབར། །དབུ་ལ་གཙུག་ཏོར་ཞབས་ལ་འཁོར་

༄༅། །ལོ་སོགས། །མཚན་བཟང་སོ་གཉིས་དཔེ་བྱད་བརྒྱད་ཅུས་སྤྲས། །ཞལ་གཅིག་ཕྱག་གཉིས་མཉམ་བཞག་ལྷུང་བཟེད་འཛིན། །ཆོས་གོས་རྣམ་གསུམ་གསོལ་ཞིང་
སྐྱིལ་ཀྲུང་གིས། །པདྨ་སྟོང་ལྡན་ཟླ་བའི་གདན་སྟེང་དུ། །བྱང་ཆུབ་ཤིང་ལ་སྐུ་རྒྱབ་བརྟེན་མཛད་དེ། །ཐུགས་རྗེའི་སྤྱན་གྱིས་རྒྱང་ནས་བདག་ལ་གཟིགས། །གཡས་སུ་བྱང་ཆུབ་
སེམས་དཔའ་སྤྱན་རས་གཟིགས། །སྐུ་མདོག་དཀར་པོ་ཕྱག་གཡོན་པད་དཀར་འཛིན། །གཡོན་དུ་བྱང་ཆུབ་སེམས་དཔའ་མཐུ་ཆེན་ཐོབ། །སྔོན་པོ་རྡོ་རྗེས་མཚན་པའི་པདྨ་གཡོན། །
གཡས་གཉིས་སྐྱབས་སྦྱིན་ཕྱག་རྒྱ་བདག་ལ་བསྟན། །གཙོ་བོ་གསུམ་པོ་རི་རྒྱལ་ལྷུན་པོ་བཞིན། །ལྷང་ངེ་ལྷན་ནེ་ལྷམ་མེར་བཞུགས་པའི་འཁོར། །བྱང་ཆུབ་སེམས་དཔའི་དགེ་

སློང་བྱེ་འབུམ། །ཀུན་ཀྱང་གསེར་མདོག་མཚན་དང་དཔེ་བྱད་བརྒྱན། །ཆོས་གོས་རྣམ་གསུམ་གསོལ་ཞིང་སེར་ལྟེམ་མེ། །མོས་གུས་ཕྱག་ལ་ཉེ་རིང་ཁྱད་མེད་ཕྱིར། །བདག་གི་སྒོ་གསུམ་གུས་པས་ཕྱག་
འཚལ་ལོ། །ཆོས་སྐུ་སྣང་བ་མཐའ་ཡས་རིགས་ཀྱི་བདག །ཕྱག་གཡས་འོད་ཟེར་ལས་སྤྲུལ་སྤྱན་རས་གཟིགས། །ཡང་སྤྲུལ་སྤྱན་རས་གཟིགས་དབང་བྱེ་བ་བརྒྱ། །ཕྱག་གཡོན་འོད་ཟེར་ལས་སྤྲུལ་སྒྲོལ་
མ་སྟེ། །ཡང་སྤྲུལ་སྒྲོལ་མ་བྱེ་བ་ཕྲག་བརྒྱ་འགྱེད། །ཐུགས་ཀྱི་འོད་ཟེར་ལས་སྤྲུལ་པདྨ་འབྱུང༌། །ཡང་སྤྲུལ་ཨོ་རྒྱན་བྱེ་བ་ཕྲག་བརྒྱ་འགྱེད། །ཆོས་སྐུ་འོད་དཔག་མེད་ལ་ཕྱག་འཚལ་ལོ། །སངས་རྒྱས་
སྤྱན་གྱིས་ཉིན་མཚན་དུས་དྲུག་ཏུ། །སེམས་ཅན་ཀུན་ལ་བརྩེ་བས་རྟག་ཏུ་གཟིགས། །སེམས་ཅན་ཀུན་གྱི་ཡིད་ལ་གང་དྲན་པའི། །རྣམ་རྟོག་གང་འགྱུ་རྟག་ཏུ་ཐུགས་ཀྱིས་མཁྱེན། །སེམས་ཅན་ཀུན་
གྱིས་ངག་ཏུ་གང་སྨྲས་ཚིག །རྟག་ཏུ་མ་འདྲེས་སོ་སོར་སྙན་ལ་གསན། །ཀུན་མཁྱེན་འོད་དཔག་མེད་ལ་ཕྱག་འཚལ་ལོ། །ཆོས་སྤངས་མཚམས་མེད་བྱས་པ་མ་གཏོགས་པ། །ཁྱེད་ལ་དད་ཅིང་སྨོན་ལམ་

༄༅། །བཏབ་ཚད་ཀུན། །བདེ་བ་ཅན་དེར་སྐྱེ་བའི་སྨོན་ལམ་འགྲུབ། །བར་དོར་བྱོན་ནས་ཞིང་དེར་འདྲེན་པར་གསུངས། །འདྲེན་པ་འོད་དཔག་མེད་ལ་ཕྱག་འཚལ་ལོ། །ཁྱེད་ཀྱི་སྐུ་ཚེ་བསྐལ་པ་གྲངས་
མེད་དུ། །མྱ་ངན་མི་འདའ་ད་ལྟ་མངོན་སུམ་བཞུགས། །ཁྱེད་ལ་རྩེ་གཅིག་གུས་པས་གསོལ་བཏབ་ན། །ལས་ཀྱི་རྣམ་པར་སྨིན་པ་མ་གཏོགས་པའི། །ཚེ་ཟད་པ་ཡང་ལོ་བརྒྱ་ཐུབ་པ་དང་། །དུས་མིན་
འཆི་བ་མ་ལུས་བཟློག་པར་གསུངས། །མགོན་པོ་ཚེ་དཔག་མེད་ལ་ཕྱག་འཚལ་ལོ། །སྟོང་གསུམ་འཇིག་རྟེན་རབ་འབྱམས་གྲངས་མེད་པ། །རིན་ཆེན་གྱིས་བཀང་སྦྱིན་པ་བྱིན་པ་བས། །འོད་དཔག་
མེད་པའི་མཚན་དང་བདེ་བ་ཅན། །ཐོས་ནས་དད་པས་ཐལ་མོ་སྦྱར་བྱས་ན། །དེ་ནི་དེ་བས་བསོད་ནམས་ཆེ་བར་གསུངས། །དེ་ཕྱིར་འོད་དཔག་མེད་ལ་གུས་ཕྱག་འཚལ། །གང་ཞིག་འོད་དཔག་མེད་
པའི་མཚན་ཐོས་ནས། །ཁ་ཞེ་མེད་པར་སྙིང་ཁོང་རུས་པའི་གཏིང་། །ལན་ཅིག་ཙམ་ཞིག་དད་པ་སྐྱེས་པ་ན། །དེ་ནི་བྱང་ཆུབ་ལམ་ལས་ཕྱིར་མི་ལྡོག །མགོན་པོ་འོད་དཔག་མེད་ལ་ཕྱག་འཚལ་ལོ། །

སངས་རྒྱས་འོད་དཔག་མེད་པའི་མཚན་ཐོས་ནས། །དེ་ནི་བྱང་ཆུབ་སྙིང་པོ་མ་ཐོབ་བར། །བུད་མེད་མི་སྐྱེ་རིགས་ནི་བཟང་པོར་སྐྱེ། །ཚེ་རབས་ཀུན་ཏུ་ཚུལ་ཁྲིམས་རྣམ་དག་འགྱུར། ། བདེ་གཤེགས་
འོད་དཔག་མེད་ལ་ཕྱག་འཚལ་ལོ། །བདག་གི་ལུས་དང་ལོངས་སྤྱོད་དགེ་རྩར་བཅས། །དངོས་སུ་འབྱོར་པའི་མཆོད་པ་ཅི་མཆིས་པ། །ཡིད་སྤྲུལ་བཀྲ་ཤིས་རྫས་རྟགས་རིན་ཆེན་བདུན། །གདོད་ནས་
གྲུབ་པ་སྟོང་གསུམ་འཇིག་རྟེན་གྱི། །གླིང་བཞི་རི་རབ་ཉི་ཟླ་བྱེ་བ་བརྒྱ། །ལྷ་ཀླུ་མི་ཡི་ལོངས་སྤྱོད་ཐམས་ཅད་ཀུན། །བློ་ཡིས་བླངས་ཏེ་འོད་དཔག་མེད་ལ་འབུལ། །བདག་ལ་ཕན་ཕྱིར་ཐུགས་རྗེའི་སྟོབས་
ཀྱིས་བཞེས། །ཕ་མས་ཐོག་དྲངས་བདག་སོགས་འགྲོ་ཀུན་གྱི། ཐོག་མ་མེད་པའི་དུས་ནས་ད་ལྟའི་བར། །སྲོག་གཅོད་མ་བྱིན་ལེན་དང་མི་ཚངས་སྤྱོད། །ལུས་ཀྱི་མི་དགེ་གསུམ་པོ་མཐོལ་ལོ་བཤགས། །
རྫུན་དང་ཕྲ་མ་ཚིག་རྩུབ་ངག་འཁྱལ་པ། །ངག་གི་མི་དགེ་བཞི་པོ་མཐོལ་ལོ་བཤགས། །བརྣབ་སེམས་གནོད་སེམས་ལོག་པར་ལྟ་བ་སྟེ། །ཡིད་ཀྱི་མི་དགེ་གསུམ་པོ་མཐོལ་ལོ་བཤགས། །ཕ་མ་སློབ་

༄༅། །དཔོན་དགྲ་བཅོམ་བསད་པ་དང་། །རྒྱལ་བའི་སྐུ་ལ་ངན་སེམས་སྐྱེས་པ་དང་། །མཚམས་མེད་ལྔ་ཡི་ལས་བསགས་མཐོལ་ལོ་བཤགས། །དགེ་སློང་དགེ་ཚུལ་བསད་དང་བཙུན་མ་ཕབ། །སྐུ་
གཟུགས་མཆོད་རྟེན་ལྷ་ཁང་བཤིགས་ལ་སོགས། །ཉེ་བའི་མཚམས་མེད་སྡིག་བྱས་མཐོལ་ལོ་བཤགས། །དཀོན་མཆོག་ལྷ་ཁང་གསུང་རབ་རྟེན་གསུམ་སོགས། །དཔང་ཞེས་ཚད་བཙུགས་མནའ་ཟོས་
ལ་སོགས་པ། །ཆོས་སྤངས་ལས་ངན་བསགས་པ་མཐོལ་ལོ་བཤགས། །ཁམས་གསུམ་སེམས་ཅན་བསད་ལས་སྡིག་ཆེ་བ། །བྱང་ཆུབ་སེམས་དཔའ་རྣམས་ལ་སྐུར་བ་བཏབ། །དོན་མེད་སྡིག་ཆེན་
བསགས་པ་མཐོལ་ལོ་བཤགས། །དགེ་བའི་ཕན་ཡོན་སྡིག་པའི་ཉེས་དམིགས་དང་། །དམྱལ་བའི་སྡུག་བསྔལ་ཚེ་ཚད་ལ་སོགས་པ། །ཐོས་ཀྱང་མི་བདེན་བཤད་ཚོད་ཡིན་བསམས་པ། །མཚམས་མེད་
ལྔ་བས་ཐུ་བའི་ལས་ངན་པ། །ཐར་མེད་ལས་ངན་བསགས་པ་མཐོལ་ལོ་བཤགས། །ཕམ་པ་བཞི་དང་ལྷག་མ་བཅུ་གསུམ་དང་། །སྤང་ལྟུང་སོར་བཤགས་ཉེས་བྱས་སྡེ་ཚན་ལྔ། །སོ་ཐར་ཚུལ་ཁྲིམས་

འཆལ་བ་མཐོལ་ལོ་བཤགས། །ནག་པོའི་ཆོས་བཞི་ལྟུང་བ་ལྔ་ལྔ་བརྒྱད། །བྱང་སེམས་བསླབ་པ་ཉམས་པ་མཐོལ་ལོ་བཤགས། །རྩ་ལྟུང་བཅུ་བཞི་ཡན་ལག་སྦོམ་པོ་བརྒྱད། །གསང་སྔགས་དམ་ཚིག་
ཉམས་པ་མཐོལ་ལོ་བཤགས། །སྡོམ་པ་མ་ཞུས་མི་དགེའི་ལས་བྱས་པ། །མི་ཚངས་སྤྱོད་དང་ཆང་འཐུང་ལ་སོགས་པ། །རང་བཞིན་ཁ་ན་མ་ཐོའི་སྡིག་པ་སྟེ། །སྡིག་པ་སྡིག་ཏུ་མ་ཤེས་མཐོལ་ལོ་བཤགས། །
སྐྱབས་སྡོམ་དབང་བསྐུར་ལ་སོགས་ཐོབ་ན་ཡང་། །དེ་ཡི་སྡོམ་པ་དམ་ཚིག་བསྲུང་མ་ཤེས། །བཅས་པའི་ལྟུང་བ་ཕོག་པ་མཐོལ་ལོ་བཤགས། །འགྱོད་པ་མེད་ན་བཤགས་པས་མི་འདག་པས། །སྔར་
བྱས་སྡིག་པ་ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་ཆེན་པོས་བཤགས། །ཕྱིན་ཆད་སྡོམ་སེམས་མེད་ན་མི་འདག་པས། །ཕྱིན་ཆད་སྲོག་ལ་བབ་ཀྱང་མི་དགེའི་ལས། །ད་ནས་མི་བགྱིད་
སེམས་ལ་དམ་བཅའ་བཟུང་། །བདེ་གཤེགས་འོད་དཔག་མེད་པ་སྲས་བཅས་ཀྱིས། །བདག་རྒྱུད་ཡོངས་སུ་དག་པར་བྱིན་གྱིས་རློབས། །གཞན་གྱིས་དགེ་བ་བྱེད་པ་ཐོས་པའི་ཚེ། །དེ་ལ་ཕྲག་དོག་མི་

༄༅། །དགེའི་སེམས་སྤངས་ནས། །སྙིང་ནས་དགའ་བས་རྗེས་སུ་ཡི་རང་ན། །དེ་ཡི་བསོད་ནམས་མཉམ་དུ་ཐོབ་པར་གསུངས། །དེ་ཕྱིར་འཕགས་པ་རྣམས་དང་སོ་སྐྱེ་ཡིས། །དགེ་བ་གང་བསྒྲུབས་
ཀུན་ལ་ཡི་རང་ངོ་། །བླ་མེད་བྱང་ཆུབ་མཆོག་ཏུ་སེམས་བསྐྱེད་ནས། །འགྲོ་དོན་རྒྱ་ཆེན་མཛད་ལ་ཡི་རང་ངོ༌། །མི་དགེ་བཅུ་བོ་སྤངས་པ་དགེ་བ་བཅུ། །གཞན་གྱི་སྲོག་བསྐྱབ་སྦྱིན་པ་གཏོང་བ་དང༌། །
སྡོམ་པ་སྲུང་ཞིང་བདེན་པར་སྨྲ་བ་དང་། །འཁོན་པ་སྡུམ་དང་ཞི་དུལ་དྲང་པོར་སྨྲ། །དོན་དང་ལྡན་པའི་གཏམ་བརྗོད་འདོད་པ་ཆུང་། །བྱམས་དང་སྙིང་རྗེ་སྒོམ་ཞིང་ཆོས་ལ་སྤྱོད། །དགེ་བ་དེ་རྣམས་ཀུན་
ལ་ཡི་རང་ངོ༌། །ཕྱོགས་བཅུའི་འཇིག་རྟེན་རབ་འབྱམས་ཐམས་ཅད་ན། །རྫོགས་སངས་རྒྱས་ནས་རིང་པོར་མ་ལོན་པར། །དེ་དག་རྣམས་ལ་ཆོས་ཀྱི་འཁོར་ལོ་ནི། །རྒྱ་ཆེན་མྱུར་དུ་བསྐོར་བར་བདག་
གིས་བསྐུལ། །མངོན་ཤེས་ཐུགས་ཀྱིས་དེ་དོན་མཁྱེན་པར་གསོལ། །སངས་རྒྱས་བྱང་སེམས་བསྟན་འཛིན་དགེ་བའི་བཤེས། །མྱ་ངན་འདའ་བར་བཞེད་ཀུན་དེ་དག་ལ། །མྱ་ངན་མི་འདའ་བཞུགས་

པར་གསོལ་བ་འདེབས། །འདིས་མཚོན་བདག་གི་དུས་གསུམ་དགེ་བ་རྣམས། །འགྲོ་བ་སེམས་ཅན་ཀུན་གྱི་དོན་དུ་བསྔོ། །ཀུན་ཀྱང་བླ་མེད་བྱང་ཆུབ་མྱུར་ཐོབ་ནས། །ཁམས་གསུམ་འཁོར་བ་དོང་ནས་
སྤྲུགས་གྱུར་ཅིག །དེ་ཡི་དགེ་བ་བདག་ལ་མྱུར་སྨིན་ནས། །ཚེ་འདིར་དུས་མིན་འཆི་བ་བཅོ་བརྒྱད་ཞི། །ནད་མེད་ལང་ཚོ་རྒྱས་པའི་ལུས་སྟོབས་ལྡན། །དཔལ་འབྱོར་འཛད་མེད་དབྱར་གྱི་གངྒཱ་ལྟར། །
བདུད་དགྲའི་འཚེ་བ་མེད་ཅིང་དམ་ཆོས་སྤྱོད། །བསམ་པའི་དོན་ཀུན་ཆོས་ལྡན་ཡིད་བཞིན་འགྲུབ། །བསྟན་དང་འགྲོ་ལ་ཕན་ཐོགས་རྒྱ་ཆེན་འགྲུབ། །མི་ལུས་དོན་དང་ལྡན་པ་འགྲུབ་པར་ཤོག །བདག་
དང་བདག་ལ་འབྲེལ་ཐོགས་ཀུན། །འདི་ནས་ཚེ་འཕོས་གྱུར་མ་ཐག །སྤྲུལ་པའི་སངས་རྒྱས་འོད་དཔག་མེད། །དགེ་སློང་དགེ་འདུན་འཁོར་གྱིས་བསྐོར། །མདུན་དུ་མངོན་སུམ་འབྱོན་པར་ཤོག །དེ་
མཐོང་ཡིད་དགའ་སྣང་བ་སྐྱིད། །ཤི་བའི་སྡུག་བསྔལ་མེད་པར་ཤོག །བྱང་ཆུབ་སེམས་དཔའ་མཆེད་བརྒྱད་ནི། །རྫུ་འཕྲུལ་སྟོབས་ཀྱིས་ནམ་མཁར་བྱོན། །བདེ་བ་ཅན་དུ་འགྲོ་བ་ཡི། །ལམ་སྟོན་ལམ་

༄༅། །སྣ་འདྲེན་པར་ཤོག །ངན་སོང་སྡུག་བསྔལ་བཟོད་བླག་མེད། །ལྷ་མིའི་བདེ་སྐྱིད་མི་རྟག་འགྱུར། །དེ་ལ་སྐྲག་སེམས་སྐྱེ་བར་ཤོག །ཐོག་མ་མེད་ནས་ད་ལྟའི་བར། །འཁོར་བ་འདི་ན་ཡུན་རེ་རིང་། །
དེ་ལ་སྐྱོ་བ་སྐྱེ་བར་ཤོག །མི་ནས་མི་རུ་སྐྱེ་ཆོག་ཀྱང་། །སྐྱེ་རྒ་ན་འཆི་གྲངས་མེད་མྱོང་། །དུས་ངན་སྙིགས་མར་བར་ཆད་མང་། །མི་དང་ལྷ་ཡི་བདེ་སྐྱིད་འདི། །དུག་དང་འདྲེས་པའི་ཟས་བཞིན་དུ། །
འདོད་པ་སྤུ་ཙམ་མེད་པར་ཤོག །ཉེ་དུ་ཟས་ནོར་མཐུན་གྲོགས་རྣམས་། །མི་རྟག་སྒྱུ་མ་རྨི་ལམ་བཞིན། །ཆགས་ཞེན་སྤུ་ཙམ་མེད་པར་ཤོག །ས་ཆ་ཡུལ་རིས་ཁང་ཁྱིམ་རྣམས། །རྨི་ལམ་ཡུལ་གྱི་ཁང་
ཁྱིམ་ལྟར། །བདེན་པར་མ་གྲུབ་ཤེས་པར་ཤོག །ཐར་མེད་འཁོར་བའི་རྒྱ་མཚོ་ནས། །ཉེས་ཆེན་བཙོན་ནས་ཐར་བ་བཞིན། །བདེ་བ་ཅན་གྱི་ཞིང་ཁམས་སུ། །ཕྱི་ལྟས་མེད་པར་འབྲོས་པར་ཤོག །ཆགས་
ཞེན་འཁྲི་བ་ཀུན་བཅད་ནས། །བྱ་རྒོད་རྙི་ནས་ཐར་བ་བཞིན། །ནུབ་ཀྱི་ཕྱོགས་ཀྱི་ནམ་མཁའ་ལ། །འཇིག་རྟེན་ཁམས་ནི་གྲངས་མེད་པ། །སྐད་ཅིག་ཡུད་ལ་བགྲོད་བྱས་ནས། །བདེ་བ་ཅན་དུ་ཕྱིན་

པར་ཤོག །དེ་རུ་སངས་རྒྱས་འོད་དཔག་མེད། །མངོན་སུམ་བཞུགས་པའི་ཞལ་མཐོང་ནས། །སྒྲིབ་པ་ཐམས་ཅད་དག་པར་ཤོག །སྐྱེ་གནས་བཞི་ཡི་མཆོག་གྱུར་པ། །མེ་ཏོག་པདྨའི་སྙིང་པོ་ལ། །བརྫུས་
ཏེ་སྐྱེ་བ་ལེན་པར་ཤོག །སྐད་ཅིག་ཉིད་ལ་ལུས་རྫོགས་ནས། །མཚན་དཔེ་ལྡན་པའི་ལུས་ཐོབ་ཤོག །མི་སྐྱེ་དོགས་པའི་ཐེ་ཚོམ་གྱིས། །ལོ་གྲངས་ལྔ་བརྒྱའི་བར་དག་ཏུ། །ནང་དེར་བདེ་སྐྱིད་ལོངས་
སྤྱོད་ལྡན། །སངས་རྒྱས་གསུང་ནི་ཐོས་ན་ཡང་། །མེ་ཏོག་ཁ་ནི་མི་ཕྱེ་བའི། །སངས་རྒྱས་ཞལ་མཇལ་ཕྱི་བའི་སྐྱོན། །དེ་འདྲ་བདག་ལ་མི་འབྱུང་ཤོག །སྐྱེས་མ་ཐག་ཏུ་མེ་ཏོག་ཕྱེ། །འོད་དཔག་མེད་པའི་
ཞལ་མཐོང་ཤོག །བསོད་ནམས་སྟོབས་དང་རྫུ་འཕྲུལ་གྱིས། །ལག་པའི་མཐིལ་ནས་མཆོད་པའི་སྤྲིན། །བསམ་མི་ཁྱབ་པར་སྤྲོས་བྱས་ནས། །སངས་རྒྱས་འཁོར་བཅས་མཆོད་པར་ཤོག །དེ་ཚེ་དེ་བཞིན་
གཤེགས་པ་དེས། །ཕྱག་གཡས་བརྐྱངས་ནས་མགོ་ལ་བཞག །བྱང་ཆུབ་ལུང་བསྟན་ཐོབ་པར་ཤོག །ཟབ་དང་རྒྱ་ཆེའི་ཆོས་ཐོབ་ནས། །རང་རྒྱུད་སྨིན་ཅིང་གྲོལ་བར་ཤོག །སྤྱན་རས་གཟིགས་དང་

༄༅། །མཐུ་ཆེན་ཐོབ། །རྒྱལ་སྲས་ཐུ་བོ་རྣམ་གཉིས་ཀྱིས། །བྱིན་གྱིས་བརླབས་ཤིང་རྗེས་བཟུང་ཤོག །ཉིན་རེ་བཞིན་དུ་ཕྱོགས་བཅུ་ཡི། །སངས་རྒྱས་བྱང་སེམས་དཔག་མེད་པ། །འོད་དཔག་མེད་
པ་མཆོད་པ་དང་། །ཞིང་དེར་བལྟ་ཕྱིར་འབྱོན་པའི་ཚེ། །དེ་དག་ཀུན་ལ་བསྙེན་བཀུར་ཞིང་། །ཆོས་ཀྱི་བདུད་རྩི་ཐོབ་པར་ཤོག །རྫུ་འཕྲུལ་ཐོགས་པ་མེད་པ་ཡིས། །མངོན་དགའི་ཞིང་དང་དཔལ་
ལྡན་ཞིང་། །ལས་རབ་རྫོགས་དང་སྟུག་པོ་བཀོད། །སྔ་དྲོ་དེ་དག་རྣམས་སུ་འགྲོ །མི་བསྐྱོད་རིན་འབྱུང་དོན་ཡོད་གྲུབ། །རྣམ་སྣང་ལ་སོགས་སངས་རྒྱས་ལ། །དབང་དང་བྱིན་རླབས་སྡོམ་པ་ཞུ། །མཆོད་
དུ་མས་མཆོད་བྱས་ནས། །དགོང་མོ་བདེ་བ་ཅན་ཉིད་དུ། །དཀའ་ཚེགས་མེད་པར་སླེབ་པར་ཤོག །པོ་ཊ་ལ་དང་ལྕང་ལོ་ཅན། །རྔ་ཡབ་གླིང་དང་ཨོ་རྒྱན་ཡུལ། །སྤྲུལ་སྐུའི་ཞིང་ཁམས་བྱེ་བ་བརྒྱར། །
སྤྱན་རས་གཟིགས་དང་སྒྲོལ་མ་དང་། །ཕྱག་རྡོར་པད་འབྱུང་བྱེ་བ་བརྒྱ། །མཇལ་ཞིང་མཆོད་པ་རྒྱ་མཚོས་མཆོད། །དབང་དང་གདམས་ངག་ཟབ་མོ་ཞུ། །མྱུར་དུ་རང་གནས་བདེ་ཆེན་ཞིང་། །ཐོགས་

པ་མེད་པར་ཕྱིན་པར་ཤོག །ཤུལ་གྱི་ཉེ་དུ་གྲྭ་སློབ་སོགས། །ལྷ་ཡི་མིག་གིས་གསལ་བར་མཐོང་། །སྲུང་སྐྱོབ་བྱིན་གྱིས་རློབ་བྱེད་ཅིང་། །འཆི་དུས་ཞིང་དེར་ཁྲིད་པར་ཤོག །བསྐལ་བཟང་འདི་ཡི་བསྐལ་
པའི་ཡུན། །བདེ་བ་ཅན་གྱི་ཞག་གཅིག་སྟེ། །བསྐལ་པ་གྲངས་མེད་འཆི་བ་མེད། །རྟག་ཏུ་ཞིང་དེར་འཛིན་པར་ཤོག །བྱམས་པ་ནས་བཟུང་མོས་པའི་བར། །བསྐལ་བཟང་འདི་ཡི་སངས་རྒྱས་རྣམས། །
འཇིག་རྟེན་འདི་ན་ནམ་འབྱོན་ཚེ། །རྫུ་འཕྲུལ་སྟོབས་ཀྱིས་འདིར་འོངས་ནས། །སངས་རྒྱས་མཆོད་ཅིང་དམ་ཆོས་ཉན། །སླར་ཡང་བདེ་ཆེན་ཞིང་ཁམས་སུ། །ཐོགས་པ་མེད་པར་འགྲོ་བར་ཤོག །སངས་
རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག །བརྒྱད་ཅུ་རྩ་གཅིག་སངས་རྒྱས་ཞིང་ཀུན་གྱི། །ཡོན་ཏན་བཀོད་པ་ཐམས་ཅད་གཅིག་བསྡོམས་པ། །ཞིང་ཁམས་ཀུན་ལས་ཁྱད་འཕགས་བླ་ན་མེད། །བདེ་བ་ཅན་
གྱི་ཞིང་དེར་སྐྱེ་བར་ཤོག །རིན་ཆེན་ས་གཞི་ཁོད་སྙོམས་ལག་མཐིལ་ལྟར། །ཡངས་ཤིང་རྒྱ་ཆེ་གསལ་ཞིང་འོད་ཟེར་འབར། །མནན་ན་ནེམ་ཞིང་བཏེགས་ན་འཕར་བྱེད་པ། །བདེ་འཇམ་ཡངས་པའི་

༄༅། །ཞིང་དེར་སྐྱེ་བར་ཤོག །རིན་ཆེན་དུ་མ་ལས་གྲུབ་དཔག་བསམ་ཤིང་། །ལོ་མ་དར་ཟབ་འབྲས་བུ་རིན་ཆེན་བརྒྱན། །དེ་སྟེང་སྤྲུལ་པའི་བྱ་ཚོགས་སྐད་སྙན་སྒྲས། །ཟབ་དང་རྒྱ་ཆེའི་ཆོས་ཀྱི་སྒྲ་
རྣམས་སྒྲོགས། །ངོ་མཚར་ཆེན་པོའི་ཞིང་དེར་སྐྱེ་བར་ཤོག །སྤོས་ཆུའི་ཆུ་ཀླུང་ཡན་ལག་བརྒྱད་ལྡན་མང་། །དེ་བཞིན་བདུད་རྩིའི་ཁྲུས་ཀྱི་རྫིང་བུ་རྣམས། །རིན་ཆེན་སྣ་བདུན་ཐེམ་སྐས་ཕ་གུས་བསྐོར། །
མེ་ཏོག་པདྨ་དྲི་ཞིམ་འབྲས་བུར་ལྡན། །པདྨའི་འོད་ཟེར་དཔག་ཏུ་མེད་པ་འཕྲོ། །འོད་ཟེར་རྩེ་ལ་སྤྲུལ་པའི་སངས་རྒྱས་བརྒྱན། །ཡ་མཚན་ཆེན་པོའི་ཞིང་དེར་སྐྱེ་བར་ཤོག །མི་ཁོམ་བརྒྱད་དང་ངན་སོང་
སྒྲ་མི་གྲགས། །ཉོན་མོངས་དུག་ལྔ་དུག་གསུམ་ནད་དང་གདོན། །དགྲ་དང་དབུལ་ཕོངས་འཐབ་རྩོད་ལ་སོགས་པ། །སྡུག་བསྔལ་ཐམས་ཅད་ཞིང་དེར་ཐོས་མ་མྱོང་། །བདེ་བ་ཆེན་པོའི་ཞིང་དེར་སྐྱེ་
བར་ཤོག །བུད་མེད་མེད་ཅིང་མངལ་ནས་སྐྱེ་བ་མེད། །ཀུན་ཀྱང་མེ་ཏོག་པདྨའི་སྦུབས་ནས་འཁྲུངས། །ཐམས་ཅད་སྐུ་ལུས་ཁྱད་མེད་གསེར་གྱི་མདོག །དབུ་ལ་གཙུག་ཏོར་ལ་སོགས་མཚན་དཔེས་

བརྒྱན། །མངོན་ཤེས་ལྔ་དང་སྤྱན་ལྔ་ཀུན་ལ་མངའ། །ཡོན་ཏན་དཔག་མེད་ཞིང་དེར་སྐྱེ་བར་ཤོག །རང་བྱུང་རིན་ཆེན་སྣ་ཚོགས་གཞལ་ཡས་ཁང་། །ཅི་འདོད་ལོངས་སྤྱོད་ཡིད་ལ་དྲན་པས་འབྱུང་། །
རྩོལ་སྒྲུབ་མི་དགོས་དགོས་འདོད་ལྷུན་གྱིས་གྲུབ། །ང་ཁྱོད་མེད་ཅིང་བདག་ཏུ་འཛིན་པ་མེད། །གང་འདོད་མཆོད་སྤྲིན་ལག་པའི་མཐིལ་ནས་འབྱུང་། །ཐམས་ཅད་བླ་མེད་ཐེག་ཆེན་ཆོས་ལ་སྤྱོད། །བདེ་
སྐྱིད་ཀུན་འབྱུང་ཞིང་དེར་སྐྱེ་བར་ཤོག །དྲི་ཞིམ་རླུང་གིས་མེ་ཏོག་ཆར་ཆེན་འབེབས། །ཤིང་དང་པདྨོ་ཆུ་ཀླུང་ཐམས་ཅད་ལས། །ཡིད་དུ་འོང་བའི་གཟུགས་སྒྲ་དྲི་རོ་རེག །ལོངས་སྤྱོད་མཆོད་པའི་སྤྲིན་
ཕུང་རྟག་ཏུ་འབྱུང་། །བུད་མེད་མེད་ཀྱང་སྤྲུལ་པའི་ལྷ་མོའི་ཚོགས། །མཆོད་པའི་ལྷ་མོ་དུ་མས་རྟག་ཏུ་མཆོད། །འདུག་པར་འདོད་ཚེ་རིན་ཆེན་གཞལ་ཡས་ཁང་། །ཉལ་བར་འདོད་ཚེ་རིན་ཆེན་ཁྲི་བཟང་སྟེང་། །
དར་ཟབ་དུ་མའི་མལ་སྟན་སྔས་དང་བཅས། །བྱ་དང་ལྗོན་ཤིང་ཆུ་ཀླུང་རོལ་མོ་སོགས། །ཐོས་པར་འདོད་ཚེ་སྙན་པའི་ཆོས་སྒྲ་སྒྲོགས། །མི་འདོད་ཚེ་ན་རྣ་བར་སྒྲ་མི་གྲག །བདུད་རྩིའི་རྫིང་དང་ཆུ་ཀླུང་

༄༅། །དེ་རྣམས་ཀྱང་། །དྲོ་གྲང་གང་འདོད་དེ་ལ་དེ་ལྟར་འབྱུང་། །ཡིད་བཞིན་འགྲུབ་པའི་ཞིང་དེར་སྐྱེ་བར་ཤོག །ཞིང་དེར་རྫོགས་པའི་སངས་རྒྱས་འོད་དཔག་མེད། །བསྐལ་པ་གྲངས་མེད་མྱ་ངན་
མི་འདའ་བཞུགས། །དེ་སྲིད་དེ་ཡི་ཞབས་འབྲིང་བྱེད་པར་ཤོག །ནམ་ཞིག་འོད་དཔག་མེད་དེ་ཞི་བར་གཤེགས། །བསྐལ་པ་གངྒཱའི་ཀླུང་གི་བྱེ་མ་སྙེད། །གཉིས་ཀྱི་བར་དུ་བསྟན་པ་གནས་པའི་ཚེ། །
རྒྱལ་ཚབ་སྤྱན་རས་གཟིགས་དང་མི་འབྲལ་ཞིང་། །དེ་ཡི་ཡུན་ལ་དམ་ཆོས་འཛིན་པར་ཤོག །སྲོད་ལ་དམ་ཆོས་ནུབ་པའི་ཐོ་རངས་ལ། །སྤྱན་རས་གཟིགས་དེ་མངོན་པར་སངས་རྒྱས་ནས། །སངས་
རྒྱས་འོད་ཟེར་ཀུན་ནས་འཕགས་པ་ཡི། །དཔལ་བརྩེགས་རྒྱལ་པོ་ཞེས་བྱར་གྱུར་པའི་ཚེ། །ཞལ་ཏ་མཆོད་ཅིང་དམ་ཆོས་ཉན་པར་ཤོག །སྐུ་ཚེ་བསྐལ་པ་བྱེ་བ་ཁྲག་ཁྲིག་ནི། །འབུམ་ཕྲག་དགུ་བཅུ་རྩ་
དྲུག་བཞུགས་པའི་ཚེ། །རྟག་ཏུ་ཞབས་འབྲིང་བསྙེན་བཀུར་བྱེད་པ་དང་། །མི་བརྗེད་གཟུངས་ཀྱིས་དམ་ཆོས་འཛིན་པར་ཤོག །མྱ་ངན་འདས་ནས་དེ་ཡི་བསྟན་པ་ནི། །བསྐལ་པ་དུང་ཕྱུར་དྲུག་དང་བྱེ་

བ་ཕྲག །འབུམ་ཕྲག་གསུམ་གནས་དེ་ཚེ་ཆོས་འཛིན་ཅིང་། །མཐུ་ཆེན་ཐོབ་དང་རྟག་ཏུ་མི་འབྲལ་ཤོག །དེ་ནས་མཐུ་ཆེན་ཐོབ་དེ་སངས་རྒྱས་ནས། །དེ་བཞིན་གཤེགས་པ་རབ་ཏུ་བརྟན་པ་ནི། །ཡོན་
ཏན་ནོར་བུ་བརྩེགས་པའི་རྒྱལ་པོར་འགྱུར། །སྐུ་ཚེ་བསྟན་པ་སྤྱན་རས་གཟིགས་དང་མཉམ། །སངས་རྒྱས་དེ་ཡི་རྟག་ཏུ་ཞབས་འབྲིང་བྱེད། །མཆོད་པས་མཆོད་ཅིང་དམ་ཆོས་ཀུན་འཛིན་ཤོག །དེ་ནས་
བདག་གི་ཚེ་དེ་བརྗེས་མ་ཐག །ཞིང་ཁམས་དེའམ་དག་པའི་ཞིང་གཞན་དུ། །བླ་མེད་རྫོགས་པའི་སངས་རྒྱས་ཐོབ་པར་ཤོག །རྫོགས་སངས་རྒྱས་ནས་ཚེ་དཔག་མེད་པ་ལྟར། །མཚན་ཐོས་ཙམ་གྱིས་
འགྲོ་ཀུན་སྨིན་ཅིང་གྲོལ། །སྤྲུལ་པ་གྲངས་མེད་འགྲོ་བ་འདྲེན་པ་སོགས། །འབད་མེད་ལྷུན་གྲུབ་འགྲོ་དོན་དཔག་མེད་ཤོག །དེ་བཞིན་གཤེགས་པའི་ཚེ་དང་བསོད་ནམས་དང་། །ཡོན་ཏན་ཡེ་ཤེས་
གཟི་བརྗིད་ཚད་མེད་པ། །ཆོས་སྐུ་སྣང་བ་མཐའ་ཡས་འོད་དཔག་མེད། །ཚེ་དང་ཡེ་ཤེས་དཔག་མེད་བཅོམ་ལྡན་འདས། །གང་ཞིག་ཁྱོད་ཀྱི་མཚན་ནི་སུས་འཛིན་པ། །སྔོན་གྱི་ལས་ཀྱི་རྣམ་སྨིན་མ་

༄༅། །གཏོགས་པ། །མེ་ཆུ་དུག་མཚོན་གནོད་སྦྱིན་སྲིན་པོ་སོགས། །འཇིགས་པ་ཀུན་ལས་སྐྱོབ་པར་ཐུབ་པས་གསུངས། །བདག་ནི་ཁྱེད་ཀྱི་མཚན་འཛིན་ཕྱག་འཚལ་བས། །འཇིགས་དང་སྡུག་བསྔལ་
ཀུན་ལས་བསྐྱབ་མཛད་གསོལ། །བཀྲ་ཤིས་ཕུན་སུམ་ཚོགས་པར་བྱིན་གྱིས་རློབས། །སངས་རྒྱས་སྐུ་གསུམ་བརྙེས་པའི་བྱིན་རླབས་དང་། །ཆོས་ཉིད་མི་འགྱུར་བདེན་པའི་བྱིན་རླབས་དང་། །དགེ་
འདུན་མི་ཕྱེད་འདུན་པའི་བྱིན་རླབས་ཀྱིས། །ཇི་ལྟར་སྨོན་ལམ་བཏབ་བཞིན་འགྲུབ་པར་ཤོག །དཀོན་མཆོག་གསུམ་ལ་ཕྱག་འཚལ་ལོ། །ཏདྱ་ཐཱ། པཉྩནྟི་ཡ་ཨ་ཝ་བོ་དྷ་ནི་སྭཱ་ཧཱ༔ སྨོན་ལམ་འགྲུབ་པའི་གཟུངས་སོ། 
དཀོན་མཆོག་གསུམ་ལ་ཕྱག་འཚལ་ལོ། ན་མོ་མཉྫུའི་ཡེ། ན་མཿསུ་ཤྲི་ཡེ། །ན་མོ་ཨིཏྟ་མ་ཤྲཱི་ཡེ་སྭཱ་ཧཱ། ཞེས་བརྗོད་ནས་ཕྱག་གསུམ་འཚལ་ན་འབུམ་ཐེར་དུ་འགྱུར་བར་གསུངས། །དེ་ནས་རབ་བརྒྱ་ཕྲག འབྲིང་ཅི་ནུས། ཐ་མ་ཡང་ཕྱག་བདུན་
ཡན་འཚལ། །རབ་འདི་མ་ཆག་པ། །འབྲིང་ལོ་ཟླ་ཙམ་མ་ཆག་པ། ཐ་མ་ནམ་སྐབས་སུ་ཁ་ནུབ་ཏུ་གྱུར་ནས་བདེ་བ་ཅན་གྱི་ཞིང་ཁམས་ཡིད་ལ་དྲན་ཅིང་འོད་དཔག་མེད་ལ་ཐལ་མོ་སྦྱར་ཏེ་དད་པ་རྩེ་གཅིག་གིས་བཏོན་ན། ཚེ་འདིར་ཚེ་ཡི་བར་ཆད་སེལ། ཕྱི་མ་བདེ་བ་ཅན་དུ་སྐྱེ་བར་ཐེ་

ཚོམ་མེད་དོ། །འོད་མདོ་ཞིང་བཀོད་མདོ་དང་། པདྨ་དཀར་པོ་འཆི་མེད་རྔ་སྒྲ་སོགས་ཀྱི་དགོངས་པ་ཡིན། ཞེས་དགེ་སློང་རཱ་ག་ཨ་སྱས་སྦྱར་བས་འགྲོ་བ་སེམས་ཅན་མང་པོ་བདེ་བ་ཅན་དུ་སྐྱེ་བའི་རྒྱུར་གྱུར་ཅིག །

༄༅། །བསླུ་མེད་དཀོན་མཆོག་གསུམ་གྱི་ངོ་བོ་ཉིད། །ངན་སོང་འཇིགས་ལས་སྒྲོལ་བའི་དཔའ་བོ་ཆེ། །དག་པའི་ཞིང་དུ་འཁྲིད་པའི་དེད་དཔོན་མཆོག །མགོན་པོ་འོད་དཔག་མེད་ལ་ཕྱག་འཚལ་ལོ།
གནད་གཅོད་གཤིན་རྗེའི་འཇིགས་ལས་བསྐྱབ་ཏུ་གསོལ། །འཇིགས་རུང་བར་དོའི་འཕྲང་ལས་བསྒྲལ་དུ་གསོལ། །བཟོད་དཀའ་ངན་འགྲོའི་གཡང་ལས་དྲང་དུ་གསོལ། །ཞིང་མཆོག་བདེ་བ་ཅན་དུ་
ཁྲིད་དུ་གསོལ། །རེ་ས་གཞན་ན་མེད་དོ་ཐུགས་རྗེས་ཟུངས། །པཎ་ཆེན་བློ་བཟང་ཆོས་རྒྱན་གྱི་ཞལ་གསུང་ངོ༌། ། ༈ ནམ་ཞིག་ཚེ་ཡི་འདུ་བྱེད་གཏོང་བ་ན། །འཁོར་ཚོགས་རྒྱ་མཚོས་བསྐོར་བའི་འོད་དཔག་མེད། །
མིག་གི་ལམ་དུ་གསལ་བར་མཐོང་གྱུར་ནས། །དད་དང་སྙིང་རྗེས་བདག་རྒྱུད་གང་བར་ཤོག །བར་དོའི་སྣང་བ་ཤར་བར་གྱུར་མ་ཐག །རྒྱལ་སྲས་བརྒྱད་ཀྱིས་མ་ནོར་ལམ་བསྟན་ཏེ། །བདེ་བ་ཅན་དུ་
སྐྱེས་ནས་སྤྲུལ་པ་ཡིས། །མ་དག་ཞིང་གི་འགྲོ་བ་འདྲེན་གྱུར་ཅིག །ཅེས་པའང་རྗེ་བདག་ཉིད་ཆེན་པོ་བློ་བཟང་གྲགས་པས་སོ། ། ༈ གནམ་ཆོས་ཐུགས་ཀྱི་གཏེར་ཁ་སྙན་བརྒྱུད་ཟབ་མོ་རྡོ་རྗེ་ཕག་མོའི་སྐོར་ལས་དགེ་བ་བསྔོ་བ་བཞུགས་སོ། །

༄༅། །གུ་རུ་དྷེ་ཝ་དྷཱ་ཀི་ནི་ཧཱུྃ༔ ཕྱོགས་དུས་རྒྱལ་བ་སྲས་བཅས་དགོངས༔ ཚོགས་གཉིས་རྫོགས་ལ་རྗེས་ཡི་རངས༔ བདག་གིས་དུས་གསུམ་དགེ་བསགས་པ༔ དཀོན་མཆོག་གསུམ་ལ་མཆོད་པ་འབུལ༔
རྒྱལ་བའི་བསྟན་པ་འཕེལ་གྱུར་ཅིག དགེ་བ་སེམས་ཅན་ཀུན་ལ་བསྔོ༔ འགྲོ་ཀུན་སངས་རྒྱས་ཐོབ་གྱུར་ཅིག༔ དགེ་རྩ་ཐམས་ཅད་གཅིག་བསྡུས་ཏེ༔ བདག་གི་རྒྱུད་ལ་སྨིན་གྱུར་ཅིག༔ སྒྲིབ་གཉིས་དག་
ནས་ཚོགས་རྫོགས་ཏེ༔ ཚེ་རིང་ནད་མེད་ཉམས་རྟོགས་འཕེལཿ ཚེ་འདིར་ས་བཅུ་ནོན་གྱུར་ཅིག༔ ནམ་ཞིག་ཚེ་འཕོས་གྱུར་མ་ཐག༔ བདེ་བ་ཅན་དུ་སྐྱེ་གྱུར་ཅིག༔ སྐྱེས་ནས་པདྨའི་ཁ་བྱེ་སྟེ༔ ལུས་རྟེན་
དེ་ལ་སངས་རྒྱས་ནས༔ བྱང་ཆུབ་ཐོབ་ནས་ཇི་སྲིད་དུ༔ སྤྲུལ་བས་འགྲོ་བ་འདྲེན་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཁ་ཐིམ་གུ་ཧྱ༔ ཞེས་པ་སྤྲུལ་སྐུ་མི་འགྱུར་རྡོ་རྗེ་དགུང་ལོ་བཅུ་གསུམ་བྱ་ལོ་ཆུ་སྟོད་ཟླ་བའི་ཡར་ཚེས་གཅིག་ལ་སངས་རྒྱས་སྣང་བ་
མཐའ་ཡས་ཀྱིས་དངོས་སུ་བཀའ་སྩལ་པའོ༔ མངྒ་ལམ། དགེའོ། ༈ སྨོན་ལམ་ནི།

༄༅། །ཨེ་མ་ཧོཿ ངོ་མཚར་སངས་རྒྱས་སྣང་བ་མཐའ་ཡས་དང༔ གཡས་སུ་ཇོ་བོ་ཐུགས་རྗེ་ཆེན་པོ་དང༔ གཡོན་དུ་སེམས་དཔའ་མཐུ་ཆེན་ཐོབ་རྣམས་ལ༔ སངས་རྒྱས་བྱང་སེམས་དཔག་མེད་འཁོར་
གྱིས་བསྐོར༔ བདེ་སྐྱིད་ངོ་མཚར་དཔག་ཏུ་མེད་པ་ཡི༔ བདེ་བ་ཅན་ཞེས་བྱ་བའི་ཞིང་ཁམས་དེར༔ བདག་ནི་འདི་ནས་ཚེ་འཕོས་གྱུར་མ་ཐག༔ སྐྱེ་བ་གཞན་གྱིས་བར་མ་ཆོད་པ་རུ༔ དེ་རུ་སྐྱེས་ནས་སྣང་མཐའི་
ཞལ་མཐོང་ཤོག༔ དེ་སྐད་བདག་གིས་སྨོན་ལམ་བཏབ་པ་འདི༔ ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱིས༔ གེགས་མེད་འགྲུབ་པར་བྱིན་གྱིས་བརླབ་ཏུ་གསོལ༔ ཏདྱ་ཐཱ༔ པཉྩནྡྲི་ཡ་ཨ་
ཝ་བྷོ་དྷ་ན་ཡེ་སྭཱ་ཧཱ། །། དགེ་བར་གྱུར་ཅིག ། ༈ འདི་ལྟར་བསྐྱེད་རྫོགས་སྒོམ་བཟླས་བྱས་པ་སོགས། །དུས་གསུམ་བསགས་པའི་དགེ་བ་ཅི་བསགས་པས། །ཚེ་འདིར་ཚེ་རིང་ནད་མེད་ཉམས་རྟོགས་འཕེལ། །
ནམ་ཞིག་འཕོ་ཚེ་བདེ་ཆེན་ཞིང་སྐྱེས་ཏེ། །ཆོས་སྐུ་འོད་དཔག་མེད་པའི་ཞལ་མཐོང་ནས། །ས་བཅུ་ཐོབ་ནས་ཕྱོགས་བཅུའི་ཞིང་རྣམས་སུ། །སྤྲུལ་པས་འགྲོ་བ་མ་ལུས་འདྲེན་པར་ཤོག །

༄༅། །བདེན་ཚིག་འགྲུབ་པའི་པྲ་ཎི་དྷ་རྣམ་མཁྱེན་གྲོང་འཇུག་ཅེས་བྱ་བ་བཞུགས། །

༄༅། །དངོས་གྲུབ་རྒྱ་མཚོའི་འབྱུང་གནས་བླ་མ་དང་མཆོག་གསུམ་བྱང་ཆུབ་སེམས་དཔའ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། མི་
ངའི་སྐྱེ་བ་ནས་ཚེ་རབས་ཐམས་ཅད་དུ་དལ་འབྱོར་བཅོ་བརྒྱད་ཚང་བའི་མི་ལུས་རིན་པོ་ཆེ་ཐོབ་སྟེ་རྗེ་བཙུན་བླ་མ་མཚན་ཉིད་དང་ལྡན་པའི་གདུལ་བྱར་འགྱུར་བར་ཤོག་ཅིག །
མངོན་མཐོ་དང་ངེས་ལེགས་མཐའ་དག་གི་འབྱུང་ཁུངས་ཐོས་བསམ་སྒོམ་གསུམ་གྱིས་རང་རྒྱུད་བཏུལ་ཏེ་རྒྱལ་བའི་བསྟན་པ་རིན་པོ་ཆེའི་རྗེས་སུ་སློབ་པར་ཤོག་ཅིག ཆོས་
ལ་འཇུག་པའི་རྩ་བ་ངེས་འབྱུང་དང་བློ་ལྡོག་རྣམ་པ་བཞི་རྒྱུད་ལ་ངམ་ངམ་ཤུགས་ཀྱིས་སྐྱེས་ནས་འཁོར་བ་མཐའ་མེད་ཀྱི་བྱ་བ་ལ་བཙོན་དོང་དང་མེ་འོབས་ལྟ་བུར་མཐོང་

༄༅། །བར་ཤོག་ཅིག །ལས་འབྲས་བསླུ་བ་མེད་པ་ལ་ཡིད་ཆེས་རྙེད་ནས་དགེ་སྡིག་གི་ལས་ཕྲ་མོ་ཙམ་ལ་ཡང་འཇུག་ལྡོག་བྱེད་པར་ཤོག་ཅིག །གནས་གྲོགས་འདུ་འཛི་རྐྱེན་
ངན་ལ་སོགས་པ་བྱང་ཆུབ་བསྒྲུབ་པའི་བར་ཆད་ཀྱི་དབང་དུ་མི་འགྲོ་བར་དཀོན་མཆོག་གསུམ་གྱི་སྐྱབས་འོག་ཏུ་ཚུད་དེ་སྐྱེས་བུ་གསུམ་གྱི་ལམ་ལ་སློབ་པར་ཤོག་ཅིག །བདེ་
གཤེགས་ཀུན་འདུས་ཀྱི་ངོ་བོ་བཀའ་དྲིན་ཅན་གྱི་བླ་མ་དམ་པ་ལ་ཐེ་ཚོམ་དང་མཉམ་འགྲོགས་ཀྱིས་མི་རུ་བཟུང་བའི་ལོག་ལྟ་སྤངས་ཏེ་སངས་རྒྱས་དངོས་སུ་མཐོང་བར་ཤོག་ཅིག
དེའི་མཐུ་ལས་མཚོན་བྱེད་དཔེའི་དབང་བཞིས་སྒོ་གསུམ་སྨིན་པར་བྱས་ཏེ་རྨད་བྱུང་རྡོ་རྗེ་ཐེག་པའི་གསང་ལམ་ལ་འཇུག་པར་ཤོག་ཅིག །གསོལ་འདེབས་དང་མོས་གུས་

ཀྱི་མཚམས་སྦྱོར་ལམ་དུ་ལོངས་ནས་མཚོན་བྱ་དོན་གྱི་དགོངས་བརྒྱུད་བདག་ལ་འཕོས་ཏེ་རྟོག་པ་ནམ་མཁའ་དང་མཉམ་པར་ཤོག་ཅིག །བསྐྱེད་པ་མ་ཧཱ་ཡོ་གའི་ཉམས་ལེན་མཐར་ཕྱིན་ནས་སྣོད་བཅུད་
དཀྱིལ་འཁོར་གསུམ་དུ་ཤེས་ཤིང་རིག་འཛིན་རྣམ་པ་བཞིའི་ས་ལ་བགྲོད་པ་རྒྱལ་སྲས་པདྨ་དང་བི་མ་ལ་ལྟ་བུར་འགྱུར་བར་ཤོག་ཅིག །ལུང་ཨ་ནུ་ཡོ་གའི་ཉམས་ལེན་མཐར་ཕྱིན་ནས་འཁོར་འདས་ཀྱི་
འཛིན་རྟོག་བདེ་སྟོང་གཉིས་སུ་མེད་པའི་ངོ་བོར་སངས་རྒྱས་ཏེ་འོག་མིན་སྟུག་པོ་བཀོད་པའི་ཞིང་ཁམས་ལ་དབང་བསྒྱུར་བར་ཤོག་ཅིག །རྫོགས་ཆེན་ཨ་ཏི་ཡོ་གའི་ཉམས་ལེན་མཐར་ཕྱིན་ནས་ཆོས་
ཅན་གྱི་སྣང་བ་ཆོས་ཉིད་ཀྱི་ཀློང་དུ་ཟད་ནས་གཞོན་ནུ་བུམ་སྐུར་གྲོལ་བ་རིག་འཛིན་དགའ་རབ་རྡོ་རྗེ་ལྟ་བུར་འགྱུར་བར་ཤོག་ཅིག །མདོར་ན་བདག་གིས་བྱང་ཆུབ་ཀྱི་སྤྱོད་པ་ལ་བསླབ་པ་ནས་བཟུང་
སྟེ་སྒོ་གསུམ་གྱིས་བྱ་བ་ཅི་བགྱིས་ཐམས་ཅད་ཕ་མ་སེམས་ཅན་ཐམས་ཅད་ཀྱི་དོན་དུ་འགྱུར་བར་ཤོག་ཅིག །དུས་དང་རྣམ་པ་ཐམས་ཅད་དུ་དམ་པའི་ཆོས་མ་ཡིན་པའི་འཇིག་རྟེན་མཐུན་འཇུག་གི་བསམ་

༄༅། །པ་སྐད་ཅིག་མ་ཙམ་ཡང་སེམས་ལ་མི་སྐྱེ་བར་ཤོག་ཅིག །གལ་ཏེ་ལས་དང་བག་ཆགས་དབང་བཙན་པར་གྱུར་ནས་ཕྱིན་ཅི་ལོག་གི་བློ་སྐྱེས་ནའང་དེ་ཉིད་མི་འགྲུབ་པར་ཤོག་ཅིག །གཞན་དོན་དུ་
འགྱུར་ན་ལུས་སྲོག་འདོར་བ་ལ་ཡང་ཉམ་ང་མེད་པར་གཞོན་ནུ་དོན་འགྲུབ་ལྟ་བུར་འགྱུར་བར་ཤོག་ཅིག །དོན་གཉིས་ལྷུན་གྲུབ་ཀྱི་ས་ལ་ཕྱིན་ནས་ཁམས་གསུམ་འཁོར་བའི་རྒྱ་མཚོ་དོང་ནས་སྤྲུགས་
ནུས་པ་སྟོབས་བཅུ་མི་འཇིགས་རྣམ་བཞིའི་རྩལ་ཅན་དུ་གྱུར་ཅིག །འདོད་པ་དང་བྲལ་བའི་སྨོན་ལམ་དེ་ལྟ་བུ་ཡོངས་སུ་འགྲུབ་པའི་མཐུན་འགྱུར་མཛད་པར་རྒྱལ་བ་སྲས་བཅས་རྣམས་ཀྱིས་ཞལ་གྱིས་
བཞེས་པ་ཡིན་ནོ། །དྲང་སྲོང་བདེན་པར་སྨྲ་བ་རྣམས་ལ་ཕྱག་འཚལ་ལོ། ། ཨོ་དྷ་རེ་དྷ་རེ་བྷནྡྷ་རེ་བྷནྡྷ་རེ་སྭཱ་ཧཱ༔ དགེ་བ་སྟོབས་ཆེ་བར་གྱུར་ཅིག །སྨོན་ལམ་མཐུ་བཙན་པར་གྱུར་ཅིག །སྡིག་པ་འདག་
སྐྱེན་པར་གྱུར་ཅིག །ཛ་ཡ་ཛ་ཡ་སིདྡྷི་སིདྡྷི་ཕ་ལ་ཕ་ལ །འ་ཨ་ཧ་ཤ་ས་མ །མ་མ་ཀོ་ལིང་ས་མནྟ། །བཀྲ་ཤིས །དགེའོ། །སརྦ་མངྒ་ལམ། །

༄༅། །དེ་ནས་ཟས་བསྔོ་ནི། འདོད་ཡོན་ལྔ་དང་ཟས་སྣ་ཅི་འབྱོར་བཤམས་ནས་བྲན། ན་མསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ། འཇིག་རྟེན་འདི་ནས་ཚེ་ལས་འདས་པ་འདི་ཉིད་ལ་སྦྱིན་ནོ༔ བསྔོའོ༔ མིག་
གི་ཡུལ་དུ་གཟུགས་མཛེས་པ༔ རྣ་བའི་ཡུལ་དུ་སྒྲ་སྙན་པ༔ སྣ་ཡི་ཡུལ་དུ་དྲི་ཞིམ་པ༔ ལྕེ་ཡི་ཡུལ་དུ་རོ་བྲོ་བ༔ ལུས་ཀྱི་ཡུལ་དུ་རེག་བྱ་འཇམ་པ༔ ཡིད་ཀྱི་ཡུལ་དུ་བདེ་བས་ཚིམ་པ༔ བར་དོ་ལོངས་སྤྱོད་
རྫོགས་པའི་སྐུ་མཚན་དང་དཔེ་བྱད་ཀྱིས་བརྒྱན་པར་གྱུར་ཅིག༔ ཀྱེ་མ་ཚེ་འདས་རིགས་ཀྱི་བུ༔ ཡང་དག་ངེས་པའི་ལུང་འདི་ཉོན༔ རིན་ཆེན་རྟེན་དང་ཕུང་པོའི་དཀྱིལ༔ རང་རིག་གསལ་བའི་སྒོ་
ཕྱེས་པ༔ འདི་ནི་སངས་རྒྱས་ཞིང་ཁམས་ཏེ འདི་ལས་བུ་གཅིག་མ་གཡོ་ཞིག༔ ལོངས་སྤྱོད་ཚོགས་འདི་རབ་ཏུ་ལོངསཿ སྟོང་ཉིད་གསལ་བའི་སྒོ་ཕྱེས་ལ༔རིག་པ་རང་བྱུང་སྟོང་པ་མཉམ༔ ཟས་འདི་
ལོངས་ལ་རང་སྣང་ལྟོས༔ འདི་ནི་ཁྱོད་ཀྱི་གཏན་སྲིད་ཡིན༔ འདིར་ནི་བུ་དང་བུ་མོ་དངཿ ཕ་མ་སྤུན་ཟླ་གཟའ་རོགས་དང༔ ཇོ་ཇོ་མིང་པོ་ལྕམ་སྲིང་དང༔ ཞང་པོ་མ་སྲུ་གྲོགས་པོ་དང༔ ཉེ་རིང་བརྩེ་བ་ཐམས་

ཅད་ཀྱིས༔ རོ་མཆོག་ལྡན་པའི་ཟས་མང་ཐོགསཿ གདུང་བའི་ཤུགས་ཀྱིས་མཆི་མ་ཕྱུང༔ ཟས་ཀྱི་ཐ་མ་འདི་ཡིན་པས༔ སྐྱེ་བ་གཏན་གྱི་ལོངས་སྤྱོད་ཟས མི་འཛད་ནམ་མཁའི་མཛོད་ལ་སྤྱོད༔ སྦྱིན་པའི་
ཕ་རོལ་ཡོངས་རྫོགས་པས༔ ཟས་གཏད་འདི་ནི་དགའ་བས་ལོངསཿ གསོན་ཡང་གཤིན་ལ་མི་འཕྲེང་ངོ༔ གཤིན་ཡང་གསོན་ལ་མ་ཆགས་པར་༔ བདེ་ཆེན་དག་པའི་ཞིང་དུ་གཤེགས༔ འཁོར་བ་འདི་
ན་སྡུག་བསྔལ་ཆེ༔ བྱས་པས་མི་ཟད་ལས་ཡོད་པས༔ འཁོར་བ་འདི་རུ་མ་གནས་པར༔ རང་གི་ཆོས་ཉིད་འདི་རིག་པས༔ བདེ་བ་ཅན་གྱི་ཞིང་ཁམས་ན༔ སྟོང་བ་ཆེན་པོའི་ཡུལ་རེ་ཡངས༔ འཁོར་བ་
རིགས་དྲུག་གཅོང་རོང་ཆེ༔ པདྨོ་བཀོད་པའི་ཞིང་ཁམས་ན༔ ཆོས་ཉིད་འོད་གསལ་ལྷུན་རེ་འཐུག༔ སེམས་དཔའ་སེམས་མ་གྲོགས་རེ་བཟང༔ དེ་བས་དམིགས་ཡུལ་ཚེ་འདས་ཁྱོད༔ ཟས་འདི་ལོངས་
ལ་བདེ་བར་གཤེགས༔ ཨོཾ་ཨཱཿཧཱུྃ་སྭཱ་ཧཱ༔ ལཾ་བྷ་ཏཿ བྷ་དུ་ཡ་ཡ༔ ཨ་ལི་ཨུ་ལི༔ ཏ་ལི་ཏ་པ་ལི༔ ཨརྒྷཾ་པྲ་ཏིཙྪ་ཧོཿ ༈ དེ་བཞིན་གཤེགས་པ་རིན་ཆེན་མིང་ལ་ཕྱག་འཚལ་ལོ། །དེ་བཞིན་གཤེགས་པ་

༄༅། །གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འཇམ་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་ཡོངས་སུ་བྲལ་བའི་ལྷ་ལ་ཕྱག་འཚལ་ལོ། །
༈ གསུར་འདོད་པའི་ཡོན་ཏན་ལྔ་དང་ལྡན་པ་འདི་ཉིད་བསྔོ་ཞིང་སྦྱིན་པའི་གནས་སུ་གྱུར་པ་ནི། མདང་ད་ནང་གི་ཤི་བ་བསད་པ་བལྕེབས་པ།ཚེ་སྔ་ལུས་བོར་ཞིང་ཕྱི་ལུས་མ་ལོན་པར་སྲིད་པ་བར་མ་དོ་
ན་གནས་པའི་འབྲེལ་ཐོགས་ཚེ་ལས་འདས་པ་འདས་མ་ཐམས་ཅད་ལ་སྦྱིན་ནོ། །བར་དོ་ལ་བར་དོ་ཡིན་པར་ངོ་ཤེས་ནས་བར་དོར་རྒྱལ་བ་ལོངས་སྤྱོད་རྫོགས་པའི་སྐུར་མངོན་པར་འཚང་རྒྱ་བར་གྱུར་ཅིག
དེ་ལྟར་མ་ནུས་ཀྱང་མི་ཁོམ་པའི་གནས་བརྒྱད་ཀྱི་ངན་སོང་གི་སྐྱེ་སྒོ་དུ་མ་ཁེགས་ནས་དག་པའི་ཞིང་ནུབ་ཕྱོགས་བདེ་བ་ཅན་དུ་པདྨའི་སྙིང་པོ་ལ་བརྫུས་ཏེ་སྐྱེ་བ་ལེན་པའི་སྐལ་བ་མཆོག་དང་ལྡན་པར་
གྱུར་ཅིག ༈ སངས་རྒྱས་མགོན་པོ་མི་འཁྲུགས་པ་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་

པ་རཾ་པ་རཱ་ཎི་མེ་སརྦ་ས་ཏྭ་ནཱཉྩ་སྭཱ་ཧཱ། གཟུངས་སྔགས་འདི་དུས་གསུམ་དུ་བཟླས་བརྗོད་བྱས་ན་མཚམས་མེད་པ་ལྔ་ཡང་བྱང་བར་འགྱུར་རོ། །ལན་ཅིག་བཟླས་བརྗོད་བྱས་ན་ལྟས་ངན་པ་དང༌། རྨི་ལམ་ངན་པ་དང་། བཀྲ་མི་ཤིས་པ་རྣམས་མེད་པར་འགྱུར་རོ། །ལུས་
ལ་འཆང་ངམ་གླེགས་བམ་ལ་བྲིས་ནས་མགུལ་དུ་ཐོགས་ཏེ་འཆང་ན་དེ་ལ་དུས་མ་ཡིན་པར་འཆི་བ་རྣམས་གཏན་དུ་འབྱུང་བར་མི་འགྱུར་རོ། །གང་ཞིག་སྙིང་རྗེས་ནོན་ཏེ་རི་དྭགས་དང་བྱ་དང་མི་དང་མི་མ་ཡིན་པ་རྣམས་ཀྱང་རུང་སྟེ། འཆི་བའི་རྣ་ཁུང་དུ་བརྗོད་ན་དེ་ངན་སོང་དུ་འགྲོ་བར་
མི་འགྱུར་རོ། །ཡང་ན་ཤི་སྟེ་དུས་ལས་འདས་ན་ཤི་འཕོས་པའི་མིང་ནས་སྨོས་ཏེ་དེའི་ཕྱིར་བྱམས་པ་དང་སྙིང་རྗེས་ལན་བརྒྱའམ། སྟོང་ངམ་འབུམ་བརྗོད་ན་སེམས་ཅན་དེ་དམྱལ་བར་སྐྱེས་སུ་ཟིན་ཀྱང་དེའི་མོད་ལ་ཐར་བར་འགྱུར་རོ། །སའམ། ཏིལ་ལམ། ཡུངས་ཀར་རམ། ཆུ་གང་ཡང་
རུང་བ་ལ་བཟླས་བརྗོད་བྱས་ཏེ་ཤི་བའི་ལུས་ལ་གཏོར་རམ། ཁྲུས་བྱས་ནས་དེའི་རྗེས་སུ་བསྲེག་པའམ། ཡང་ན་མཆོད་རྟེན་གྱི་ནང་དུ་བཅུག་སྟེ་བཞག་ལ། རིག་སྔགས་ཀྱང་བྲིས་ཏེ་མགོ་བོ་ལ་བཏགས་ན། དེ་ངན་སོང་དུ་སྐྱེས་པ་ཡང་ཞག་བདུན་གྱིས་གདོན་མི་ཟ་བར་ཐར་ཏེ་བདེ་འགྲོ་
མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་བའམ། རང་གི་སྨོན་ལམ་གྱི་དབང་གིས་སྐྱེ་བར་འགྱུར་རོ། །ཞེས་སོགས་དང་།ཡང་མཚམས་མེད་པ་ལྔ་བྱེད་པའམ།དམ་པའི་ཆོས་སྤོང་བའམ། འཕགས་པ་ལ་སྐུར་བ་བཏབ་པ་ཡང་རུང་སྟེ་འཆི་ཀར་རྩིག་པ་ལ་གཟུངས་སྔགས་འདི་བྲིས་པ་མཐོང་ན།

༄༅། །དེའི་ལས་ཀྱི་སྒྲིབ་པ་ཐམས་ཅད་ཟད་པར་འགྱུར་ན། འདོན་པ་དང་བཟླས་བརྗོད་བྱེད་པ་ལྟ་ཅི་སྨོས་ཏེ། དེ་བཞིན་གཤེགས་པ་དེ་ཉིད་བྱོན་ནས་འདི་སྐད་དུ། རིགས་ཀྱི་བུ་ཚུར་ངའི་གན་དུ་ཤོག་ཅེས་ཀྱང་གསུང་པར་འགྱུར་རོ། །ཞེས་འཕགས་པ་ལས་ཀྱི་སྒྲིབ་པ་ཐམས་ཅད་རྣམ་
པར་སྦྱོང་བ་ལས་གསུངས་སོ། །
༈ བར་དོའི་སེམས་ཅན་ཀུན་ཚིམས་ནས། །བཀྲེས་སྐོམ་སྡུག་བསྔལ་ཞི་གྱུར་ཅིག །ཐམས་ཅད་ནམ་མཁའ་མཛོད་བཞིན་དུ། །ལོངས་སྤྱོད་ཆད་པ་མེད་པར་ཤོག །རྩོད་པ་མེད་ཅིང་འཚེ་མེད་པར། །
རང་དབང་དུ་ནི་སྤྱོད་པར་ཤོག།

༄༅།།ཀུན་བཟང་བཀའ་བརྒྱུད་ཀྱི་ངོ་བོ། །ཡོངས་འདུས་ཡིད་བཞིན་གྱི་ནོར་བུ། །རྩ་བའི་བླ་མ་དེ་མཁྱེན་ནོ། །མཆོག་ཐུན་དངོས་གྲུབ་ཀུན་སྩོལ་ཅིག །རྒྱལ་བ་ཀུན་འདུས་རྗེ་བཙུན་བླ་མ་མཁྱེན་
ནོ། །འཁོར་བ་དོང་ནས་སྤྲུགས་པར་བྱིན་གྱིས་རློབས་ཤིག །སྐྱབས་གནས་ཀུན་འདུས་ཀྱི་ངོ་བོ། །མཁྱེན་བརྩེ་ནུས་པའི་བདག་ཉིད། །དྲིན་ཅན་མཚོ་སྐྱེས་རྡོ་རྗེ། །སྙིང་ནས་གསོལ་བ་འདེབས་
སོ། །རྟག་ཏུ་དབྱེར་མེད་ཐུགས་རྗེས། །བདག་རྒྱུད་བྱིན་གྱིས་རློབས་ཤིག།ལན་གསུམ། ཧཱི༔ འོག་མིན་ཆོས་ཀྱི་དབྱིངས་ཀྱི་ཕོ་བྲང་ནས། །དུས་གསུམ་སངས་རྒྱས་ཀུན་གྱི་གོ་བོ་ཉིད། །རང་སེམས་ཆོས་
སྐུར་མངོན་སུམ་སྟོན་མཛད་པའི། །རྩ་བ་བླ་མ་རྣམས་ལ་གསོལ་བ་འདེབས། །བསླུ་མེད་དཀོན་མཆོག་གསུམ་གྱི་ངོ་བོ་ཉིད། །ངན་སོང་འཇིགས་ལས་སྒྲོལ་བའི་དཔའ་བོ་ཆེ། །དག་པའི་ཞིང་དུ་ཁྲི་
པའི་དེད་དཔོན་མཆོག།མགོན་པོ་འོད་དཔག་མེད་ལ་གསོལ་བ་འདེབས། །གནད་གཅོད་གཤིན་རྗེའི་འཇིགས་ལས་བསྐྱབས་ཏུ་གསོལ། །འཇིགས་རུང་བར་དོའི་འཕྲང་ལས་བསྒྲལ་ཏུ་གསོལ། ། བཟོད་

དཀའ་ངན་འགྲོའི་གཡང་ལས་དྲང་དུ་གསོལ།། ཞིང་མཆོག་བདེ་བ་ཅན་ལ་ཁྲིད་དུ་གསོལ།།རེ་ས་གཞན་ན་མེད་དོ་ཐུགས་རྗེས་ཟུངས།།

༄༅།།འཕོ་བ་མ་བསྒོམས་སངས་རྒྱས་བཞུགས་སོ།།

༄༅།།ཨེ་མ་ཧོཿ རང་སྣང་ལྷུན་གྲུབ་དག་པ་རབ་འབྱམས་ཞིང༔ བཀོད་པ་རབ་རྫོགས་བདེ་བ་ཅན་གྱི་ཞིང༔ རང་ཉིད་རྗེ་བཙུན་རྡོ་རྗེ་རྣལ་འབྱོར་མཿ ཞལ་གཅིག་ཕྱག་གཉིས་
དམར་གསལ་གྲི་ཐོད་འཛིན༔ ཞབས་གཉིས་འདོར་ཐབས་སྤྱན་གསུམ་ནམ་མཁར་གཟིགས༔ དེ་ཡི་ཁོང་དབུས་རྩ་དབུ་མ༔ སྦོམ་ཕྲ་མདའ་སྙུགས་ཙམ་པ་ལ༔ སྟོང་སངས་འོད་
ཀྱི་སྦུ་གུ་ཅན༔ ཡར་སྣེ་ཚངས་བུག་གནས་སུ་ཧར༔ མར་སྣེ་ལྟེ་འོག་ཟུགས་པ་ཡི༔ སྙིང་ཁར་ཚིགས་ཀྱིས་བཅད་པའི་སྟེང༔ རླུང་གི་ཐིག་ལེ་ལྗང་སྐྱའི་དབུས༔ རིག་པ་ཧཱིཿཡིག་
དམར་པོར་གསལ༔ སྤྱི་བོར་གྲུ་གང་ཙམ་གྱི་སྟེང༔ སངས་རྒྱས་སྣང་བ་མཐའ་ཡས་ནི༔ མཚན་དཔེ་རྫོགས་པའི་ཕུང་པོར་གསལ༔ བཅོམ་ལྡན་འདས་དེ་བཞིན་གཤེགས་

༄༅། །པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མགོན་པོ་འོད་དཔག་ཏུ་མེད་པ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །ཞེས་འོད་དཔག་མེད་ཀྱི་མཚན་
ལན་བདུན་སོགས་བརྗོད། ༈ ཨེ་མ་ཧོ༔ གནས་རང་སྣང་དོན་གྱི་འོག་མིན་ན༔ ཡིད་དད་བརྒྱའི་འཇའ་གུར་འཁྲིགས་པའི་ཀློང༔ སྐྱབས་ཀུན་འདུས་རྩ་བའི་བླ་མ་ནི༔ སྐུ་ཐ་མལ་
མ་ཡིན་དྭངས་མའི་ལུསཿ དཔལ་སངས་རྒྱས་སྣང་མཐའི་ངོ་བོར་བཞུགས༔ ཡིད་མོས་གུས་གདུང་བས་གསོལ་བ་འདེབས༔ ལམ་འཕོ་བ་འབྱོང་བར་བྱིན་གྱིས་རློབསཿ གནས་
འོག་མིན་བགྲོད་པར་བྱིན་གྱིས་རློབས༔ དབྱིངས་ཆོས་སྐུའི་རྒྱལ་ས་ཟིན་པར་ཤོག༔ ལན་གསུམ་བརྗོད། ཧིཀ༔ ཧིཀ༔ ཧིཀ༔ འོད་དཔག་མེད་ཀྱི་མཚན་ལན་བདུན་སོགས་བརྗོད་ནས། ༈ སངས་

རྒྱས་འོད་དཔག་མེད་ལ་ཕྱག་འཚལ་ལོ༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ དྲིན་ཆེན་རྩ་བའི་བླ་མས་ཐུགས་རྗེས་ཟུངས༔ རྩ་བར་བརྒྱུད་པའི་བླ་མས་ལམ་སྣ་དྲོངས༔ ཟབ་ལམ་འཕོ་བ་འབྱོང་
བར་བྱིན་གྱིས་རློབསམྱུར་ལམ་འཕོ་བས་མཁའ་སྤྱོད་བགྲོད་པར་བྱིན་གྱིས་རློབས༔ བདག་སོགས་འདི་ནས་ཚེ་འཕོས་གྱུར་མ་ཐག༔བདེ་བ་ཅན་དུ་སྐྱེ་བར་བྱིན་གྱིས་རློབས༔ ལན་གསུམ་བརྗོད། ཧིཀ་ཧིཀ་ཧིཀ
འོད་མཚན་ལན་བདུན་སོགས་བརྗོད་ནས། ༈ ཨེ་མ་ཧོཿ ཤིན་ཏུ་ངོ་མཚར་འོད་དཔག་མེད་མགོན་དང༔ ཐུགས་རྗེ་ཆེན་པོ་ཕྱག་རྡོར་མཐུ་ཆེན་ཐོབ༔ བདག་སོགས་རྩེ་གཅིག་ཡིད་ཀྱིས་གསོལ་བ་འདེབས༔ ཟབ་
ལམ་འཕོ་བ་འབྱོང་བར་བྱིན་གྱིས་རློབས༔ བདག་སོགས་ནམ་ཞིག་འཆི་བའི་དུས་བྱུང་ཚེ༔ རྣམ་ཤེས་བདེ་ཆེན་འཕོ་བར་བྱིན་གྱིས་རློབས༔ ཧིཀ་ཧིཀ་ཧིཀ ཕཊ་ཕཊ་ཕཊ་ཕཊ་ཕཊ༔ ༈ བར་དོར་འོད་
གསལ་གྱི་སྣང་བ་འཆར་བ་རང་སྣང་དུ་ངོ་ཤེས་པར་གྱིས་ལ་བཙན་ས་ཟུངས་ཤིག་སླར་མ་ལྡོག་ཅིག །ལན་གསུམ། །སྤྱི་བོའི་འོད་དཔག་མེད་པའི་སྐུའོད་དུ་ཞུ་ནས་རང་ལ་ཐིམ༔ རྐྱེན་དེས་སྐད་ཅིག་

༄༅། །དྲན་རྫོགས་སུ༔ རང་ཉིད་ཚེ་དཔག་མེད་དུ་གྱུརཿ ཚེ་ཡི་བསྙེན་པ་ནི། ཨོཾ་ཨ་མ་ར་ཎི་ཛཱི་ཝན་ཏི་ཡེ་སྭཱ་ཧཱ། ཚེ་གཟུང་ནི། ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནིཤྩི་ཏ་ཏེ་ཛོ་ར་ཛ་ཡ། ཏ་ཐཱ་ག་
ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏཏྱ་ཐཱ། ཨོཾ་པུཎྱེ་པུཎེ་མ་ཧཱ་པུཎྱེ་ཨ་པ་རི་མི་ཏ་པུཎྱེ་ཨ་པ་རི་མི་ཏ་པུཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐུ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུངྒ་ཏེ་སྭ་བྷ་ཝཱ་བི་ཤུདྡྷེ་མ་ཧཱ་
ན་ཡ་པ་རི་ཝཱ་རེ་སྭཱ་ཧཱ། འཁོར་བའི་སེམས་ཅན་གང་ཡང་རུང་། །ཁྱེད་ཀྱི་མཚན་ཙམ་འཛིན་པ་ཡིས། །ཚེ་དང་ཡེ་ཤེས་སྩོལ་མཛད་པ། །ཚེ་དཔག་མེད་ཀྱི་བཀྲ་ཤིས་ཤོག །སྐྱེ་བ་ཀུན་ཏུ་ཡང་
དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ནས། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག ། ༈ སྨོན་ལམ་བསྡུ་པ་ནི། ཨེ་མ་ཧོཿ ངོ་མཚར་
སངས་རྒྱས་སྣང་བ་མཐའ་ཡས་དང༔ གཡས་སུ་ཇོ་བོ་ཐུགས་རྗེ་ཆེན་པོ་དང༔ གཡོན་དུ་སེམས་དཔའ་མཐུ་ཆེན་ཐོབ་རྣམས་ལ༔ སངས་རྒྱ་བྱང་སེམས་དཔའ་མེད་འཁོར་གྱིས་བསྐོར༔ བདེ་

སྐྱིད་ངོ་མཚར་དཔག་དུ་མེད་པ་ཡི༔ བདེ་བ་ཅན་ཞེས་བྱ་བའི་ཞིང་ཐམས་དེར༔ བདག་གཞན་འདི་ནས་ཚེ་འཕོས་གྱུར་མ་ཐག༔ སྐྱེ་བ་གཞན་གྱིས་བར་མ་ཆོད་པ་རུ༔ དེ་རུ་སྐྱེས་ནས་སྣང་
མཐའི་ཞལ་མཐོང་ཤོག་དེ་སྐད་བདག་གིས་སྨོན་ལམ་བཏབ་པ་འདི༔ ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱིས༔ གེགས་མེད་འགྲུབ་པར་བྱིན་གྱིས་བརླབ་དུ་གསོལ༔ ཏདྱ་ཐཱ༔
པཉྩནྡྲི་ཡ་ཨ་ཝ་བོ་དྷ་ནི་སྭཱ་ཧཱ། ཞེས་པ་འདི་ནི་སྤྲུལ་སྐུ་མི་འགྱུར་རྡོ་རྗེ་དགུང་ལོ་བཅུ་གསུམ་གསེར་འཕྱང་གི་ལོ་ས་ག་ཟླ་བའི་ཚེས་བདུན་ལ་གཙོ་འཁོར་རྣམས་ཀྱིས་ཞལ་གཟིགས་པའི་ཚེ་སངས་རྒྱས་སྣང་
བ་མཐའ་ཡས་ཀྱིས་དངོས་སུ་གསུངས་པའོ།།

༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་ཞེས་བྱ་བ་བཞུགས་སོ། །

༄༅། །རྒྱ་གར་སྐད་དུ། ཨཱརྨ་བྷ་དྲ་ཙཪྻ་པྲ་ཎི་དྷ་ན་རཱ་ཛ། བོད་སྐད་དུ། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། འཕགས་པ་འཇམ་དཔལ་གཞོན་ནུར་གྱུར་
པ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་
ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །
རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་

༄༅། །མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་མི་བཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་
བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་
མཆོག་དང༌། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མ་ཕུར་མ་རི་རབ་
མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་

ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་
ཀྱིས་ཀྱང༌། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་
སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་
བརྙེས། །མགོན་པོ་དེ་དག་བདག་གིས་ཐམས་ཅད་ལ། འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་
ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་

༄༅། །ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། ། ༈ འདས་པའི་སངས་རྒྱས་རྣམས་དང་ཕྱོགས་བཅུ་ཡི། །འཇིག་རྟེན་དག་ན་གང་བཞུགས་མཆོད་པར་གྱུར། །
གང་ཡང་མ་བྱོན་དེ་དག་རབ་མྱུར་བར། །བསམ་རྫོགས་བྱང་ཆུབ་རིམ་པར་སངས་རྒྱས་སྤྱོན། །ཕྱོགས་བཅུའི་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་པར་གྱུར། །བྱང་ཆུབ་ཤིང་
དབང་དྲུང་གཤེགས་རྒྱལ་བ་དང་། །སངས་རྒྱས་སྲས་ཀྱིས་རབ་ཏུ་གང་བར་ཤོག །ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་མེད་བདེ་བར་གྱུར། །འགྲོ་བ་ཀུན་གྱི་ཆོས་ཀྱི་
དོན་རྣམས་ནི། །མཐུན་པར་གྱུར་ཅིག་རེ་བའང་འགྲུབ་པར་ཤོག །བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །འགྲོ་བ་ཀུན་དུ་སྐྱེ་བ་དྲན་པར་གྱུར། །ཚེ་རབས་ཀུན་དུ་འཆི་འཕོ་སྐྱེ་བ་ན། །རྟག་ཏུ་བདག་
ནི་རབ་ཏུ་འབྱུང་བར་ཤོག །རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །ཚུལ་ཁྲིམས་སྤྱོད་པ་དྲི་མེད་ཡོངས་དག་པ། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག །

ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། །འགྲོ་བ་ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །དེས་ཤིང་ཕ་རོལ་ཕྱིན་
ལ་རབ་བརྩོན་ཏེ། །བྱང་ཆུབ་སེམས་ནི་ནམ་ཡང་བརྗེད་མ་གྱུར། །སྡིག་པ་གང་རྣམས་སྒྲིབ་པར་གྱུར་པ་དག །དེ་དག་མ་ལུས་ཡོངས་སུ་བྱང་བར་ཤོག །ལས་དང་ཉོན་མོངས་བདུད་ཀྱི་ལས་རྣམས་ལས། །
གྲོལ་ཞིང་འཇིག་རྟེན་འགྲོ་བ་རྣམས་སུ་ཡང་། །ཇི་ལྟར་པདྨོ་ཆུས་མི་ཆགས་པ་བཞིན། །ཉི་ཟླ་ནམ་མཁར་ཐོགས་པ་མེད་ལྟར་སྤྱད། །ཞིང་གི་ཁྱོན་དང་ཕྱོགས་རྣམས་ཇི་ཙམ་པར། །ངན་སོང་སྡུག་བསྔལ་
རབ་ཏུ་ཞི་བར་བྱེད། །བདེ་བ་དག་ལ་འགྲོ་བ་ཀུན་འགོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད། །བྱང་ཆུབ་སྤྱོད་པ་ཡོངས་སུ་རྫོགས་བྱེད་ཅིང་། །སེམས་ཅན་དག་གི་སྤྱོད་དང་མཐུན་པར་འཇུག །
བཟང་པོ་སྤྱོད་པ་དག་ནི་རབ་སྟོན་ཅིང་། །མ་འོངས་བསྐལ་པ་ཀུན་ཏུ་སྤྱོད་པར་འགྱུར། །བདག་གི་སྤྱོད་དང་མཚུངས་པར་གང་སྤྱོད་པ། །དེ་དག་དང་ནི་རྟག་ཏུ་འགྲོགས་པར་ཤོག །ལུས་དང་ངག་རྣམས་

༄༅། །དང་ནི་སེམས་ཀྱིས་ཀྱང་། །སྤྱོད་པ་དག་དང་སྨོན་ལམ་གཅིག་ཏུ་སྤྱད། །བདག་ལ་ཕན་པར་འདོད་པའི་གྲོགས་པོ་དག །བཟང་པོ་སྤྱོད་པ་རབ་ཏུ་སྟོན་པ་རྣམས། །དེ་དག་དང་ཡང་རྟག་ཏུ་ཕྲད་
པར་ཤོག །དེ་དག་བདག་གིས་ནམ་ཡང་ཡིད་མི་དབྱུང་། སངས་རྒྱས་སྲས་ཀྱིས་བསྐོར་བའི་མགོན་པོ་རྣམས། །མངོན་སུམ་རྟག་ཏུ་བདག་གིས་རྒྱལ་བ་བལྟ། །མ་འོངས་བསྐལ་པ་ཀུན་ཏུ་མི་སྐྱོ་བར། །
དེ་དག་ལ་ཡང་མཆོད་པ་རྒྱ་ཆེར་བགྱི། །རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་རྣམ་པར་སྦྱོང་བ་ཡང་། །མ་འོངས་བསྐལ་པ་ཀུན་
ཏུ་སྤྱད་པར་བགྱི། །སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་ཡེ་ཤེས་དག་ནི་མི་ཟད་བརྙེས། །ཐབས་དང་ཤེས་རབ་ཏིང་འཛིན་རྣམ་ཐར་དང་། །ཡོན་ཏན་ཀུན་གྱི་མི་ཟད་མཛོད་དུ་གྱུར། །
རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །དེ་ལྟར་

མ་ལུས་ཐམས་ཅད་ཕྱོགས་སུ་ཡང་། །སྒྲ་ཙམ་ཁྱོན་ལ་དུས་གསུམ་ཚད་སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱ་མཚོར་སྤྱོད་ཅིང་རབ་ཏུ་འཇུག །གསུང་གཅིག་ཡན་
ལག་རྒྱ་མཚོའི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་ལག་རྣམ་དག་པ། །འགྲོ་བ་ཀུན་གྱི་བསམ་པ་ཇི་བཞིན་དབྱངས། །སངས་རྒྱས་གསུང་ལ་རྟག་ཏུ་འཇུག་པར་བགྱི། །དུས་གསུམ་གཤེགས་པའི་
རྒྱལ་བ་ཐམས་ཅད་དག །འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། །དེ་དག་གི་ཡང་གསུང་དབྱངས་མི་ཟད་ལ། །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག །མ་འོངས་བསྐལ་པ་ཐམས་ཅད་འཇུག་
པར་ཡང་། །སྐད་ཅིག་གཅིག་གིས་བདག་ཀྱང་འཇུག་པར་བགྱི། །གང་ཡང་བསྐལ་པ་དུས་གསུམ་ཚད་དེ་དག །སྐད་ཅིག་ཆ་ཤས་ཀྱིས་ནི་ཞུགས་པར་སྤྱད། །དུས་གསུམ་གཤེགས་པ་མི་ཡི་སེང་གེ་གང༌། །
དེ་དག་སྐད་ཅིག་གཅིག་ལ་བདག་གིས་བལྟ། །རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམས་ཐར་སྟོབས་ཀྱིས་འཇུག །གང་ཡང་དུས་གསུམ་དག་གི་ཞིང་བཀོད་པ། །དེ་དག་རྡུལ་གཅིག་

༄༅། །སྟེང་དུ་མངོན་པར་བསྒྲུབ། །དེ་ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག གང་ཡང་མ་བྱོན་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་འཚང་
རྒྱ་འཁོར་ལོ་བསྐོར། །མྱ་ངན་འདས་པ་རབ་ཏུ་ཞི་མཐའ་སྟོན། །མགོན་པོ་ཀུན་གྱི་དྲུང་དུ་བདག་མཆིའོ། །ཀུན་དུ་མྱུར་བའི་རྫུ་འཕྲུལ་སྟོབས་རྣམས་དང༌། །ཀུན་ནས་སྒོ་ཡི་ཐེག་པའི་སྟོབས་དག་དང་། །
ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང་། །ཀུན་ཏུ་ཁྱབ་པ་བྱམས་པ་དག་གིས་སྟོབས། །ཀུན་ནས་དགེ་བའི་བསོད་ནམས་སྟོབས་དག་དང་། །ཆགས་པ་མེད་པར་གྱུར་པའི་ཡེ་ཤེས་སྟོབས། །ཤེས་
རབ་ཐབས་དང་ཏིང་འཛིན་སྟོབས་དག་གིས། །བྱང་ཆུབ་སྟོབས་རྣམས་ཡང་དག་སྒྲུབ་པར་བྱེད། །ལས་ཀྱི་སྟོབས་རྣམས་ཡོངས་སུ་དག་བྱེད་ཅིང་། །ཉོན་མོངས་སྟོབས་རྣམས་ཀུན་ཏུ་འཇོམས་པར་བྱེད། །
བདུད་ཀྱི་སྟོབས་རྣམས་སྟོབས་མེད་རབ་བྱེད་ཅིང་། །བཟང་པོ་སྤྱོད་པའི་སྟོབས་ནི་རྫོགས་པར་བགྱི། །ཞིང་རྣམས་རྒྱ་མཚོ་རྣམས་པར་དག་བྱེད་ཅིང་། །སེམས་ཅན་རྒྱ་མཚོ་དག་ནི་རྣམ་པར་གྲོལ། །ཆོས་

རྣམས་རྒྱ་མཚོ་རབ་ཏུ་མཐོང་བྱེད་ཅིང་། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། །སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །སྨོན་ལམ་རྒྱ་མཚོ་ཡོངས་སུ་རྫོགས་པར་བྱེད། །སངས་རྒྱས་རྒྱ་མཚོ་རབ་
ཏུ་མཆོད་བྱེད་ཅིང་། །བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །གང་ཡང་དུས་གསུམ་གཤེགས་པའི་རྒྱལ་བ་ཡི། །བྱང་ཆུབ་སྤྱོད་པའི་སྨོན་ལམ་བྱེ་བྲག་རྣམས། །བཟང་པོ་སྤྱོད་པས་བྱང་ཆུབ་སངས་
རྒྱས་ནས། །དེ་ཀུན་བདག་གིས་མ་ལུས་རྫོགས་པར་བགྱི། །རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །དགེ་བ་འདི་དག་
ཐམས་ཅད་རབ་ཏུ་བསྔོ། །ལུས་དང་ངག་དང་ཡིད་ཀྱང་རྣམ་དག་ཅིང་། སྤྱོད་པ་རྣམ་དག་ཞིང་རྣམས་ཡོངས་དག་པ། །བསྔོ་བ་བཟང་པོ་མཁས་པ་ཅི་འདྲ་བ། །དེ་འདྲར་བདག་ཀྱང་དེ་དང་མཚུངས་
པར་ཤོག །ཀུན་ནས་དགེ་བ་བཟང་པོ་སྤྱད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱད་པར་བགྱི། །མ་འོངས་བསྐལ་བ་ཀུན་ཏུ་མི་སྐྱོ་བར། །དེ་ཡི་བྱ་བ་མ་ལུས་རྫོགས་པར་བགྱི། །སྤྱོད་པ་དག་ནི་

༄༅། །ཚད་ཡོད་མ་གྱུར་ཅིག །ཡོན་ཏན་རྣམས་ཀྱང་ཚད་བཟུང་མེད་པར་ཤོག །སྤྱོད་པ་ཚད་མེད་པ་ལ་གནས་ནས་ཀྱང་། །དེ་དག་འཕུལ་བ་ཐམས་ཅད་འཚལ་བར་བགྱི། །ནམ་མཁའི་མཐར་ཐུག་
གྱུར་བ་ཅི་ཙམ་པར། །སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་ཙམ་མོ། །གང་ཡང་ཕྱོགས་བཅུའི་ཞིང་རྣམས་མཐའ་
ཡས་པ། །རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བའི་མཆོག་རྣམས་ཀྱང་། །ཞིང་གི་རྡུལ་སྙེད་བསྐལ་བ་ཕུལ་བ་བས། །གང་གིས་བསྔོ་བའི་རྒྱལ་པོ་འདི་ཐོས་ནས། །བྱང་ཆུབ་
མཆོག་གི་རྗེས་སུ་རབ་མོས་ཤིང་། །ལན་ཅིག་ཙམ་ཡང་དད་པ་བསྐྱེད་པ་ན། །བསོད་ནམས་དམ་པའི་མཆོག་ཏུ་འདི་འགྱུར་རོ། །གང་གིས་བཟང་སྤྱོད་སྨོན་ལམ་འདི་བཏབ་པས། །དེས་ནི་ངན་སོང་ཐམས་
ཅད་སྤོང་བར་འགྱུར། །དེས་ནི་གྲོགས་པོ་ངན་པ་སྤངས་པ་ཡིན། །སྣང་བ་མཐའ་ཡས་དེ་ཡང་དེས་མྱུར་མཐོང་། །དེ་དག་རྙེད་པ་རབ་རྙེད་བདེ་བར་འཚོ། །མི་ཚེ་འདིར་ཡང་དེ་དག་ལེགས་པར་འོང་། །

ཀུན་ཏུ་བཟང་པོ་དེ་ཡང་ཅི་འདྲ་བ། །དེ་དག་རིང་པོར་མི་ཐོགས་དེ་བཞིན་འགྱུར། །མཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་བྱས་པ་དག །དེ་ཡིས་བཟང་པོ་སྤྱོད་པ་
འདི་བརྗོད་ན། །མྱུར་དུ་མ་ལུས་ཡོངས་སུ་བྱང་བར་འགྱུར། །ཡེ་ཤེས་དང་ནི་གཟུགས་དང་མཚན་རྣམས་དང་། །རིགས་དང་ཁ་དོག་རྣམས་དང་ལྡན་པར་འགྱུར། །བདུད་དང་མུ་སྟེགས་མང་པོས་དེ་
མི་ཐུབ། །འཇིག་རྟེན་གསུམ་པོ་ཀུན་ནའང་མཆོད་པར་འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །སོང་ནས་སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་འཁོར་ལོ་རབ་ཏུ་བསྐོར། །
བདུད་རྣམས་སྡེ་དང་བཅས་པ་ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་འདི། །འཆང་བ་དང་ནི་སྟོན་ཏམ་ཀློག་ན་ཡང་། །དེ་ཡི་རྣམ་པར་སྨིན་པའང་སངས་རྒྱས་མཁྱེན། །བྱང་ཆུབ་
མཆོག་ལ་སོམ་ཉི་མ་བྱེད་ཅིག །འཇམ་དཔལ་དཔའ་བོས་ཇི་ལྟར་མཁྱེན་པ་དང་། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་དག་ཐམས་ཅད་རབ་

༄༅། །ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། བདག་གི་དགེ་བའི་རྩ་བ་འདི་ཀུན་ཀྱང་། །བཟང་པོ་སྤྱོད་ཕྱིར་རབ་ཏུ་བསྔོ་བར་
བགྱི། །བདག་ནི་འཆི་བའི་དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །དེར་སོང་ནས་
ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་འགྱུར་བར་ཤོག །དེ་དག་མ་ལུས་བདག་གིས་ཡོངས་སུ་བཀང་། །འཇིག་རྟེན་ཇི་སྲིད་སེམས་ཅན་ཕན་པར་བགྱི། །རྒྱལ་བའི་དཀྱིལ་འཁོར་
བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག །དེར་ནི་བདག་གིས་ལུང་བསྟན་རབ་
ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་ཡིས། །བློ་ཡི་སྟོབས་ཀྱིས་ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་ཕན་པ་མང་པོ་བགྱི། །བཟང་པོ་སྤྱོད་པའི་སྨོན་ལམ་བཏབ་པ་ཡི། །དགེ་བ་

ཅུང་ཟད་བདག་གིས་ཅི་བསགས་པ། །དེས་ནི་འགྲོ་བའི་སྨོན་ལམ་དགེ་བ་རྣམས། །སྐད་ཅིག་གཅིག་གིས་ཐམས་ཅད་འབྱོར་བར་ཤོག །གང་ཡང་བཟང་པོ་སྤྱོད་པ་འདི་བསྔོས་པས། །བསོད་ནམས་
མཐའ་ཡས་དམ་པ་གང་ཐོབ་དེས། །འགྲོ་བའི་སྡུག་བསྔལ་ཆུ་བོར་བྱིང་བ་རྣམས། །འོད་དཔག་མེད་པའི་གནས་རབ་ཐོབ་པར་ཤོག །སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་འགྲོ་བ་
ཀུན་ལ་ཕན་བྱེད་ཅིང་། །ཀུན་ཏུ་བཟང་པོས་བརྒྱན་པའི་གཞུང་གྲུབ་སྟེ། །ངན་སོང་གནས་རྣམས་མ་ལུས་སྟོང་པར་ཤོག །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་རྫོགས་སོ། །

༄༅། །སྨོན་ལམ་རྒྱ་མཚོའི་ཡང་སྙིང་ཀུན་བཟང་ཞིང་གི་ཉི་མ་བཞུགས། །

༄༅། །བགྲང་ཡས་ཚོགས་ཟུང་དཔལ་གྱིས་བསྐྲུན་པའི་སྐུ། །ཡན་ལག་དྲུག་ཅུ་ལྡན་པ་ཚངས་དབྱངས་གསུང་། །སྟོབས་བཅུའི་ཡོན་ཏན་ཀུན་ནས་རྫོགས་པའི་ཐུགས། །
ཐུབ་དབང་ལྷ་ཡི་ལྷ་མཆོག་དགོངས་སུ་གསོལ། །སྡུག་བསྔལ་གསུམ་གྱིས་ཆེས་ཆེར་མནར་བའི་ཚོགས། །གང་གིས་བརྩེ་ཆེན་ཐུགས་རྗེས་ཉེ་བར་བཟུང་། །དོན་གཉིས་འདོད་
པ་ཡིད་བཞིན་འཇོ་བའི་ཕྱིར། །བླ་མེད་བྱང་ཆུབ་མཆོག་ཏུ་ཐུགས་བསྐྱེད་ལྟར། །བདག་ཀྱང་མཁའ་མཉམ་འགྲོ་ཀུན་མ་སྟོང་བར། །རང་དོན་ཞི་བདེའི་དཔལ་ལ་མི་ཆགས་པར། །
གཞན་ཕན་ལྷག་པའི་བསམ་སྤྱོད་རྒྱན་བཞིན་བསྟེན། །འཇུག་པར་བྱའོ་སྲིད་པའི་གྲོང་ཁྱེར་ལ། །སྐྱེ་བ་ཀུན་ཏུ་ཡབ་གཅིག་མཁྱེན་པའི་གཏེར། །འཇམ་དཔལ་དཔའ་བོས་

༄༅། །དགྱེས་བཞིན་རྗེས་སུ་བཟུང་། །ཀུན་ཏུ་བཟང་པོའི་སྨོན་ལམ་ལས་བསྟན་པའི། །བྱང་ཆུབ་སྤྱོད་པ་རྒྱ་མཚོ་མཐར་ཕྱིན་ཤོག །མ་འོངས་རྣམ་འདྲེན་དགུ་བརྒྱ་དགུ་
བཅུ་དྲུག །ཞིང་འདིར་མངོན་འཚང་རྒྱ་བའི་ཚུལ་སྟོན་ཚེ། །རྟག་ཏུ་ཞབས་འབྲིང་ཉེར་གནས་མཆོག་ཏུ་གྱུར། །རླབས་ཆེན་ཕྲིན་ལས་སྤེལ་བའི་མཐུ་ཐོབ་ཤོག །བཟང་ངན་
ལས་ཀྱིས་འབྲེལ་བའི་སེམས་ཅན་རྣམས། །ཚེ་འདི་འཕོས་ཚེ་བདེ་ཆེན་ཞིང་དུ་སྐྱེས། །འོད་མཚན་སྟོང་འབར་གསུང་གིས་ལུང་བསྟན་ཐོབ། །མཁྱེན་བརྩེ་ནུས་པའི་རྩལ་ཆེན་
རྫོགས་པར་ཤོག །དྲི་མེད་རྒྱལ་བསྟན་དར་ཞིང་ཡུན་དུ་གནས། །རིས་མེད་འགྲོ་རྣམས་ཕན་བདེའི་དཔལ་གྱིས་འཚོ། །དུས་ཀུན་ཡིད་ལ་སྨོན་པ་འདི་ཁོ་ན། །མཐུན་འགྱུར་གསུང་

གི་དབུགས་དབྱུང་དེང་འདིར་སྩོལ། །བཀྲ་ཤིས་གང་ཞིག་ཕུན་ཚོགས་སྡེ་བཞིའི་གཏེར། །མ་ལུས་སྐྱེ་དགུའི་ཉེར་འཚོའི་གསོས་སུ་སྨིན། །མི་ཤིས་རྒུད་པ་བཙལ་ཀྱང་མི་རྙེད་པའི། །དགེ་ལེགས་སྣང་
བས་ས་གསུམ་ཁྱབ་པར་ཤོག །ཅེས་ཡུལ་དབུས་རྡོ་རྗེ་གདན་བྱང་ཆུབ་ཤིང་གིས་བརྒྱན་པ། དེ་བཞིན་གཤེགས་པའི་ཁྲི་དྲུང་དུ་ངག་དབང་བློ་གྲོས་མཚུངས་མེད་ཀྱིས་སྨྲས་པ་དེ་བཞིན་དུ་འགྲུབ་པར་རྒྱལ་བ་སྲས་བཅས་རྣམས་ཀྱིས་བྱིན་གྱིས་བརླབ་ཏུ་གསོལ། སྒྲ་ཕབ་འཁོར་
ལོ་ལས་གུས་སློབ་བསོད་དར་རྒྱས་ནས་དེ་ལྟར་སྨོན་བཞིན་ཡི་གེར་བཀོད་པ་དགེའོ། །རབ་བྱུང་བཅུ་བདུན་པའི་ལྕགས་རྟ་ཟླ་༩་ཚེས་༡༠་ལ། སྤྱི་ལོ་༡༩༩༠ཟླ་༡༡་པའི་ཚེས་༢༩་ལའོ། །

༄༅། །ཨེ་མ་ཧོ༔ སྤྲོས་བྲལ་ཆོས་ཀྱི་དབྱིངས་ཀྱི་ཞིང་ཁམས་སུ༔ ཆོས་ཉིད་དུས་གསུམ་སྐྱེ་འགག་མེད་པའི་ངང༔ བྱ་བྲལ་ལྷུན་རྫོགས་བདེ་བ་ཆེན་པོའི་སྐུ༔ ནམ་མཁའ་བཞིན་དུ་ཐུགས་རྗེ་ཕྱོགས་
རིས་མེད༔ བླ་མ་ཆོས་ཀྱི་སྐུ་ལ་གསོལ་བ་འདེབས༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ བདེ་ཆེན་ལྷུན་གྱིས་གྲུབ་པའི་ཞིང་ཁམས་སུ། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ ཡེ་
ཤེས་ལྔ་ལྡན་བདེ་བར་གཤེགས་པའི་སྐུ། །ཐུགས་རྗེའི་བྱེ་བྲག་སྣ་ཚོགས་སོ་སོར་སྟོན༔ བླ་མ་ལོངས་སྤྱོད་རྫོགས་སྐུ་ལ༴ ཨོ་རྒྱན༴ མི་མཇེད་འཇིག་རྟེན་དག་པའི་ཞིང་ཁམས་སུ༔ ཐུགས་རྗེ་ཆེན་པོས་
འགྲོ་བའི་དོན་ལ་བྱོན༔ གང་ལ་གང་འདུལ་ཐབས་ཀྱིས་འགྲོ་དོན་མཛད༔ འདས་དང་མ་བྱོན་ད་ལྟ་དུས་གསུམ་གྱི༔ བླ་མ་སྤྲུལ་པའི་སྐུ་ལ༴ ཨོ་རྒྱན་པདྨ༴ ཆོས་སྐུ་ཀུན་ཏུ་བཟང་པོ་ལ་གསོལ་བ་འདེབས༔
ལོངས་སྐུ་རྒྱལ་བ་རིགས་ལྔ་ལ༴ སྤྲུལ་སྐུ་རིགས་གསུམ་མགོན་པོ༴ ཡང་སྤྲུལ་དགའ་རབ་རྡོ་རྗེ༴ སློབ་དཔོན་འཇམ་དཔལ་བཤེས་གཉེན་ལ༴ རིག་འཛིན་ཤྲཱི་སིདྷ་ལ༴ པཎ་ཆེན་བི་མ་མི་ཏྲ་ལ༴ རྒྱལ་

སྲས་པདྨ་འབྱུང་གནས་ལ༴ ཆོས་རྒྱལ་ཁྲི་སྲོང་ལྡེའུ་བཙན་ལ༴ མཁའ་འགྲོ་ཡེ་ཤེས་མཚོ་རྒྱལདགེ་སློང་ནམ་མཁའི་སྙིང་པོ༴ སྣ་ནམ་རྡོ་རྗེ་བདུད་འཇོམས་ལ༴ ལྷ་སྲས་མུ་ཁྲི་བཙད་པོ་ལ༴ སྤྲུལ་སྐུ་
བཟང་པོ་གྲགས་པ་ལ༴ རིག་འཛིན་དངོས་གྲུབ་རྒྱལ་མཚན་ལ༴ ཀུན་སྤངས་དོན་ཡོད་རྒྱལ་མཚན་ལ༴ བརྒྱུད་འཛིན་བསོད་ནམས་མཆོག་བཟང་ལ༴ གྲུབ་ཆེན་ཐང་སྟོང་རྒྱལ་པོ་ལ༴ མཚུངས་མེད་
དངོས་གྲུབ་དཔལ་ལྡན་ལ༴ དྲིན་ཆེན་ཀུན་དགའ་བཟང་པོ་ལ༴ མི་འགྱུར་ལས་འཕྲོ་གླིང་པ་ལ༴ རྒྱལ་དབང་རིན་ཆེན་ཕུན་ཚོགས་ལ༴ སྤྲུལ་སྐུ་ནམ་མཁའ་བརྒྱ་བྱིན་ལམཁས་གྲུབ་མདོ་སྔགས་བསྟན་
འཛིན་ལ༴ རིག་འཛིན་ཕྲིན་ལས་ལྷུན་གྲུབ༴ ཆོས་རྒྱལ་གཏེར་བདག་གླིང་བ༴ དུས་གསུམ་རྩ་བརྒྱུད་བླ་མ་ལ༴ དྲིན་ཆེན་རྩ་བའི་བླ་མ་ལ༴ ཡི་དམ་སྒྲུབ་ཆེན་བཀའ་བརྒྱད༴ མ་མོ་མཁའ་འགྲོའི་ལྷ་
ཚོགས༴ ཆོས་སྐྱོང་མ་མགོན་ལྕམ་དྲལ་ལ༴ འདི་ཕྱི་བར་དོ་གསུམ་དུ་བྱིན་གྱིས་རློབས༴ འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་དུ་གསོལ༴ སྐྱེ་མེད་སྙིང་པོ་ལོན་པར་བྱིན་གྱིས་རློབས༴ མཆོག་དང་

༄༅། །ཐུན་མོང་དངོས་གྲུབ་སྩལ་དུ་གསོལ༔ བླ་མ་སྐུ་ཁམས་བཟང་བར་གསོལ་བ་འདེབས༔ མཆོག་ཏུ་སྐུ་ཚེ་རིང་བར་གསོལ་བ་འདེབས༔ ཕྲིན་ལས་དར་ཞིང་རྒྱས་པར་གསོལ་བ་འདེབས༔ བླ་མ་
དང་འབྲལ་བ་མེད་པར་བྱིན་གྱིས་རློབས༔ ༈ ཨེ་མ་ཧོཿ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ སྣང་བ་མཐའ་ཡས་ཐུགས་རྗེའི་བྱིན་རླབས་གཡོས༔ སྤྲུལ་སྐུ་པདྨ་འབྱུང་གནས་བྱིན་བརླབས་
ཏེ༔ འཛམ་བུའི་གླིང་དུ་འགྲོ་བའི་དོན་ལ་བྱོན༔ འགྲོ་དོན་རྒྱུན་ཆད་མེད་པའི་ཐུགས་རྗེ་ཅན༔ ཨོ་རྒྱན༴ བསམ་པ༴ རྒྱལ་པོ་ཁྲི་སྲོང་ལྡེའུ་བཙན་མན་ཆད་ནས༔ ཆོས་རྒྱལ་གདུང་རྒྱུད་མཐའ་ནས་
མ་སྟོངས་བར༔ དུས་གསུམ་རྒྱུན་ཆད་མེད་པར་བྱིན་གྱིས་རློབས༔ བོད་ཀྱི་ཆོས་སྐྱོང་རྒྱལ་པོའི་གཉེན་གཅིག་པུ༔ རྒྱལ་པོ་ཆོས་སྤྱོད་སྐྱོང་བའི་ཐུགས་རྗེ་ཅན༔ ཨོ་རྒྱན༴ བསམ་པ༴ སྐུ་ནི་ལྷོ་ནུབ་སྲིན་
པོའི་ཁ་གནོན་མཛད༔ ཐུགས་རྗེས་བོད་ཀྱི་སེམས་ཅན་ཡོངས་ལ་གཟིགས༔ མ་རིག་ལོག་པའི་སེམས་ཅན་འདྲེན་པའི་དཔལ༔ ཉོན་མོངས་གདུལ་དཀའི་སེམས་ཅན་ཐབས་ཀྱིས་འདུལ༔ བརྩེ་གདུང་

རྒྱུན་ཆད་མེད་པའི་ཐུགས་རྗེ་ཅན༔ ཨོ་རྒྱན༴ བསམ་པ༴ དུས་ངན་སྙིགས་མའི་མཐའ་ལ་ཐུག་པའི་ཚེ༔ ནངས་རེ་དགོང་རེ་བོད་ཀྱི་དོན་ལ་བྱོན༔ ཉི་ཟེར་འཆར་སྡུད་མདངས་ལ་ཆིབས་ཏེ་བྱོན༔ ཡར་
ངོའི་ཚེས་བཅུའི་དུས་སུ་དངོས་སུ་བྱོན༔ འགྲོ་དོན་སྟོབས་ཆེན་མཛད་པའི་ཐུགས་རྗེ་ཅན༔ ཨོ་རྒྱན༴ བསམ་པ༴ ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔
ཉོན་མོངས་འཆོལ་ཉོག་དུག་ལྔ་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེ་སྐྱོབ༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན༴ བསམ་པ༴ ཧོར་སོག་འཇིགས་པའི་དམག་གིས་
མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་
ཐེ་ཚོམ་མེད༔ ཨོ་རྒྱན༴ བསམ་པ༴ སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་སྨན་གྱི་བླ་དང་

༄༅། །དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན༴ བསམ་པ༴ འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས་ཐེ་
ཚོམ་མེད་པར་གསོལ་བ་འདེབས༔ ཨོ་རྒྱན་མཁའ་འགྲོ་ནོར་ལྷའི་ཚོགས་དང་བཅས༔ དབུལ་ཕོངས་བཀྲེས་སྐོམ་སེལ་བར་ཐེ་ཚོམ་མེད༔ ཨོ་རྒྱན༴ བསམ་པ༴ ལས་ཅན་འགྲོ་བའི་དོན་དུ་གཏེར་འདོན་ན༔
དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན༴ བསམ་པ༴
སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔
ཆོས་མཛད་ལམ་སྣ་འདྲེན་པར་ཐེ་ཚོམ་མེདཿ ཨོ་རྒྱན༴ བསམ་པ༴ སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས་ཐེ་ཚོམ་མེད་པར་

གསོལ་བ་འདེབས༔ ཨོ་རྒྱན་དཔའ་བོ་གིང་དང་སྲུང་མར་བཅས༔ གདུག་པའི་སེམས་ཅན་སྒྲོད་པར་ཐེ་ཚོམ་མེད༔ ཨོ་རྒྱན༴ བསམ་པ༴ ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་
པའི་དུས་བྱུང་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན༴ བསམ་པ༴ ལམ་འཕྲང་འཇིགས་པའི་
འཕྲང་ལ་འགྲིམ་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙོ་ར་མི་རྒོད་རྔམ་སེམས་བརླག་
པར་བྱེད༔ ཨོ་རྒྱན༴ བསམ་པ༴ གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོའི་འདེབས་ཤིང་ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་རྡོ་
རྗེའི་གུར་དང་ལྡན་པ་ཡིས༔ གཤེད་མ་བྱེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན༴ བསམ་པ༴ ནམ་ཞིག་ཚེ་ཟད་འཆི་བའི་དུས་བྱུང་ཚེ༔ ནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས་

རློབས༔ ཞེས་གསུངས་ནས༔ ལྷ་སྲས་ལ་ཐུགས་བརྩེ་བར་དགོངས་ཏེ་ཡིད་བཞིན་ནོར་བུ་ལྟ་བུའི་མན་ངག་བཅུ་གསུམ་གནང་ངོ༔ དེ་ནས་ལྷ་སྲས་ཀྱིས་གུས་པས་ཕྱག་དང་བསྐོར་བ་བྱས༔ གུ་རུ་ཨུ་རྒྱན་གྱི་ཡུལ་དུ་ཞལ་གཟིགས་ནས་ཉི་ཟེར་ལ་བཅིབས་ནས་བཞུད་དོ༔ ལྷ་སྲས་མུ་ཁྲི་
བཙད་པོས་ཉོན་མོངས་རང་གྲོལ་གྱི་མན་ངག་དང༔ ཡིད་བཞིན་ནོར་བུ་ལྟ་བུའི་མན་ངག་ཞལ་ཆེམས་དང་བཅས་པ་མང་ཡུལ་གྱི་བྲག་རིན་ཆེན་སྤུངས་པ་འདྲ་བ་ལ་གཏེར་དུ་སྦས༔ གཏེར་བདག་བསེའི་ལྷ་མོ་མཆེད་བཞི་ལ་བཅོལ་ལོ༔ ནམ་ཞིག་དུས་ཀྱི་ཐ་མ་ལ༔ ང་ཡི་གདུང་རྒྱུད་སྡུག་
པའི་དུསཿ རི་བོ་བཀྲ་བཟང་ཤར་འདབས་ནས༔ ལས་ཅན་སྐྱེས་བུ་འབྱུང་བའི་ཚ དེ་ཚེ་དེ་ཡིས་རྙེད་གྱུར་ནས༔ བདག་གི་གདུང་རྒྱུད་སྐྱོབ་པར་ཤོག༔ ཅེས་གསུངས་སོ༔ སཱམཱངྒ ལྷ་སྲས་མུ་ཁྲི་བཙད་པོའི་ཞལ་ནས༔ ངའི་བུ་འབངས་དད་གུས་ལྡན་པ་རྣམས༔ བླ་མ་སྐུ་གསུམ་གྱི་
གསོལ་འདེབས་དེ༔ སྐྱབས་བླ་མ་ནམ་དྲན་དུས་ན་གསོལ་བ་ཐོབ༔ ཡབ་རྒྱལ་པོ་ལ་གསུངས་པ་དེ༔ སྲོད་དྲག་པོའི་དུས་སུ་གསོལ་བ་ཐོབ༔ ཇོ་མོ་མཚོ་རྒྱལ་ལ་གསུངས་པ་དེ༔ ཐོ་རངས་རྒྱ་བའི་དུས་སུ་གསོལ་བ་ཐོབ༔ དགེ་སློང་ནམ་མཁའི་སྙིང་པོ་ལ་གསུངས་པ་དེ༔ ནམ་ལངས་ཞི་
བའི་དུས་སུ་གསོལ་བ་ཐོབ༔ སྣ་ནམ་རྡོ་རྗེ་བདུད་འཇོམས་ལ་གསུངས་པ་དེ༔ དགོང་མོ་དབང་གི་དུས་སུ་གསོལ་བ་ཐོབ༔ ལྷ་སྲས་མུ་ཁྲི་བཙད་པོ་ལ་གསུངས་པ་དེ༔ ནམ་གུང་མུན་པའི་སྨག་ལ་གསོལ་བ་ཐོབ༔ གུང་ཐང་རྒྱལ་པོ་ལ་གསུངས་པ་དེ༔ ཉིན་གུང་བྲེལ་བ་སྤངས་ལ་གསོལ་

༄༅། །ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་སྣང་བ་མཐའ་ཡས་སྤྲུལ་བ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན༴ བསམ་པ༴ སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་
ཉིང་འཁྲུལ་ཆེན་པོས་ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན༴ བསམ་
པ༴ གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་
འཁྲུལ་བ་རྩད་ནས་གཞིག་པར་བྱེད༔ ཨོ་རྒྱན༴ བསམ་པ༴ འགྲོ་དྲུག་སྡུག་བསྔལ་ཆེན་པོས་ཉེན་པ་དངཿ ཁྱད་པར་བོད་ཀྱི་རྗེ་འབངས་སྡུག་བསྔལ་ན༔ དད་གུས་མོས་པའི་གདུང་ཤུགས་དྲག་པོ་ཡིས༔
ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ཐུགས་རྗེས་འཕོ་འགྱུར་མེད་པར་གཟིགས ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་

༄༅། །བ་ཐོབཿ སྤྱིར་སྡུག་བསྔལ་གྱིས་ཉེན་དུས་གསོལ་བ་ཐོབཿ བདག་རྒྱལ་པོའི་གདུང་རྒྱུད་མ་ནོར་ཞིངཿ ཆོས་ཚུལ་བཞིན་སྤྱོད་བའི་ལས་ཅན་ལཿ སྤྱིར་སངས་རྒྱས་ཐམས་ཅད་བཀའ་དྲིན་ཆེཿ སྒོས་གུ་རུའི་བཀའ་དྲིན་བསམ་མི་ཁྱབཿབདག་ཆོས་སྐྱོང་རྒྱལ་པོའི་ངག་ལ་ཉོནཿ དུས་
རྒྱུན་དུ་མོས་པས་གསོལ་བ་ཐོབཿ ཅེས་གསུངས་སོཿ གུང་ཐང་རྒྱལ་པོ་ལ་གསུངས་པའི་གསོལ་འདེབས་བསམ་པ་ལྷུན་གྲུབ་མ་ཞེས་བྱ་བ་འདི་ནིཿལྷ་སྲས་མུ་ཁྲི་བཙད་པོས་རུ་ལག་གྲམ་བརྒྱང་གི་ལྷ་ཁང་དུ་སྦས་སོཿ གཏེར་བདག་ལྷ་མོ་དྲེའུ་ཞོན་མ་ལ་བཅོལ་ལོཿ སཱ་མཱངྒ། ཐཱཐཱ། ཿས་
 མ་ཡཿ རྒྱ་རྒྱ་རྒྱཿ ཆུ་ཕོ་འབྲུག་གི་ལོ་རུ་ལག་རྒྱང་གི་ལྷ་ཁང་ནས་སྤྲུལ་སྐུ་བཟང་པོ་གྲགས་པས་གཏེར་ནས་བཏོན་ཏེ། རིག་འཛིན་ཆེན་པོ་རྒོད་གྱི་ལྡེམ་འཕྲུ་ཅན་ལ་གཏད། རིག་འཛིན་ཆེན་པོས་ཤོག་སེར་ལས་བསྒྱུར་བའོ། །གཏེར་རྒྱཿསྦས་རྒྱཿ ཟབ་རྒྱཿ སྤྱིཿ
༈ གུ་རུའི་གསོལ་འདེབས་བསམ་པ་མྱུར་འགྲུབ་མ་ནི། །ཨེ་མ་ཧོ། །མཚོ་དབུས་གེ་སར་པདྨའི་སྡོང་པོ་ལ། །སྐུ་ལྔ་ཡེ་ཤེས་ལྷུན་གྱིས་གྲུབ་པའི་ལྷ། །རང་བྱུང་ཆེན་པོ་པདྨ་ཡབ་ཡུམ་ནི། །མཁའ་འགྲོའི་སྤྲིན་ཕུང་འཁྲིགས་
ལ་གསོལ་བ་འདེབས། །བསམ་པ་མྱུར་དུ་འགྲུབ་པར་བྱིན་གྱིས་རློབས། །ལས་ངན་སྤྱད་པའི་རྣམ་སྨིན་མཐུས་བསྐྱེད་པའི། །ནད་གདོན་བར་ཆད་དམག་འཁྲུགས་མུ་གེའི་ཚོགས། །ཁྱོད་ཞལ་དྲན་པའི་

མོད་ལ་ཟད་བྱེད་པའི། །ཞལ་བཞེས་སྙིང་ནས་བསྐུལ་ལོ་ཨོ་རྒྱན་རྗེ། །བསམ་པ་མྱུར་དུ་འགྲུབ་པར་བྱིན་གྱིས་རློབས། །དད་དང་ཚུལ་ཁྲིམས་གཏོང་ལ་གོམས་པ་དང་། །ཐོས་པས་རྒྱུད་གྲོལ་ཁྲེལ་ཡོད་
ངོ་ཚ་ཤེས། །ཤེས་རབ་ཕུན་སུམ་ཚོགས་པའི་ནོར་བདུན་པོ། །སེམས་ཅན་ཀུན་གྱི་རྒྱུད་ལ་རང་ཞུགས་ནས། །འཇིག་རྟེན་བདེ་སྐྱིད་ལྡན་པར་དབུགས་འབྱིན་མཛོད། བསམ་པ་མྱུར་དུ་འགྲུབ་པར་བྱིན་
གྱིས་རློབས། །གང་ལ་ནད་དང་སྡུག་བསྔལ་མི་འདོད་རྐྱེན། །འབྱུང་པོའི་གདོན་དང་རྒྱལ་པོའི་ཆད་པ་དང་། །མེ་ཆུ་གཅན་གཟན་ལམ་འཕྲང་འཇིགས་པ་ཆེ། ཚེ་ཡི་ཕ་མཐར་གཏུགས་པའི་གནས་
སྐབས་ཀུན། །སྐྱབས་དང་རེ་ས་གཞན་དུ་མ་མཆིས་པས། །ཐུགས་རྗེས་ཟུངས་ཤིག་གུ་རུ་ཨོ་རྒྱན་རྗེ། །བསམ་པ་མྱུར་དུ་འགྲུབ་པར་བྱིན་གྱིས་རློབས། །ཅེས་པ་མ་འོངས་ཕྱོགས་དུས་སུ་ནད་མུག་འཁྲུགས་རྩོད་ཞི་ཞིང་
བསྟན་འགྲོའི་བདེ་སྐྱིད་གསོ་བར་ཕན་ནོ་སྙམ་པས་དད་ལྡན་རྣམས་ཀྱིས་ཐུགས་ལ་གཞུག ཤོ་ལོ་ཀ་དང་པོ་ཀུན་མཁྱེན་ཀློང་ཆེན་པའི་ཟབ་དོན་རྒྱ་མཚོའི་སྤྲིན་ཕུང་གི་མཆོད་བརྗོད་ལས་བྱུང་ཞིང་། དེ་ཕྱིན་རྫོགས་ཆེན་པ་རང་བྱུང་རྡོ་རྗེས་སོ། །

༄༅། །ཧིཿདཀོན་མཆོག་རྩ་གསུམ་བདེ་གཤེགས་ཀུན་འདུས་དཔལ། །མ་ལུས་འགྲོ་བའི་སྐྱབས་མགོན་པདྨ་འབྱུང་། །གསོལ་བ་འདེབས་སོ་གུ་རུ་རིན་པོ་ཆེ། །བསམ་པ་ལྷུན་གྱིས་འགྲུབ་པར་བྱིན་
གྱིས་རློབས། །ཞེས་དང་། ནད་གདོན་བར་ཆད་ཞི་བར་མཛད་པ་དང་། །འཆི་མེད་ཚེ་དབང་མཆོག་གི་དངོས་གྲུབ་སྩོལ། །ཞེས་སྔ་མའི་ཤོ་ལོ་ཀ་གཅིག་པོ་འདི་རྫོགས་ཆེན་དམ་ཅན་ལྷ་ཁང་གི་ནང་རྟེན་ཨོ་རྒྱན་རིན་པོ་ཆེས། རྗེ་དབོན་ཀུན་
གྲོལ་རྣམ་རྒྱལ་ལ་ཞལ་གསུངས་མའོ། །ཕྱི་མའི་ཚིག་རྐང་གཉིས་པོ་འདི་དཔལ་སྤྲུལ་རིན་པོ་ཆེས་ཞལ་སྐོང་མཛད་པའོ། ། ༈ ཨོ་རྒྱན་རིན་པོ་ཆེ་ལ་གསོལ་བ་འདེབས། །འགལ་རྐྱེན་བར་ཆད་མི་འབྱུང་ཞིང་། །མཐུན་རྐྱེན་བསམ་པ་འགྲུབ་
པ་དང་། །མཆོག་དང་ཐུན་མོང་དངོས་གྲུབ་སྩོལ། །ཞེས་པ་འདི་ཡང་ཀུན་བཟང་གཞན་ཕན་དབང་པོས་ཙ་རི་ཏྲ་ནས་ཨོ་རྒྱན་རིན་པོ་ཆེའི་ཞལ་མངོན་སུམ་དུ་མཇལ་སྐབས་གསོལ་བ་བཏབ་པ་དགེའོ།། མངྒ་ལཾ།། ༈ ཨོ་རྒྱན་རིན་པོ་ཆེའི་གསོལ་འདེབས་འཇིགས་པ་ཀུན་
སྐྱོབས་བཞུགས་སོ། ཨེ་མ་ཧོ། ཕྱོགས་དུས་རྒྱལ་བ་ཀུན་གྱི་ངོ་བོ་ཉིདཿ སངས་རྒྱས་གཞན་ལས་ཐུགས་རྗེ་ཕྲིན་ལས་མྱུརཿ བོད་ཁམས་སྐྱོང་བར་ཞལ་གྱི་བཞེས་པ་ཡིཿ ཨོ་རྒྱན་རིན་པོ་ཆེ་ལ་གསོལ་བ་

འདེབསཿ བཟོད་མེད་གདུང་ཤུགས་དྲག་པོས་སྙིང་ནས་འབོདཿ མི་མངོན་དབྱིངས་ནས་ཐུགས་རྗེས་སྤྱན་གྱིས་གཟིགསཿ སྙིགས་མ་ལྔ་བདོའི་མཐའ་ལ་ཐུག་པའི་ཚེཿ ཡུལ་ལྷ་ཡུལ་ཕུད་འབྱུང་པོས་
ཤུལ་བཟུང་ནཿ གཞི་བདག་གནས་སུ་ཁོད་ཅིག་པདྨ་འབྱུང་ཿ ནག་ཕྱོགས་མི་དང་འདྲེ་བདུད་ཁ་དར་ནཿ དཀར་ཕྱོགས་དབུགས་དབྱུང་མཛོད་ཅིག་པདྨ་འབྱུང་ཿ ཆོས་སྐྱོང་རྣམས་ཀྱིས་དམ་བཅའ་བཏང་
གྱུར་ནཿ དམ་ཚིག་ཕྱག་རྒྱས་ཆིངས་ཤིག་པདྨ་འབྱུང་ཿ དམ་མེད་ཤི་འདྲེས་བར་ཆད་བརྩོམས་གྱུར་ནཿ འདྲེ་རྒོད་དམ་ལ་ཐོག་ཅིག་པདྨ་འབྱུང་ཿ སྐྱེ་འགྲོའི་ཤེས་རྒྱུད་བགེགས་ཀྱིས་བརླབ་གྱུར་ནཿ ཁ་
ཕྲོལ་བགེགས་ཚོགས་སྐྲོད་ཅིག་པདྨ་འབྱུང་ཿ སྨོན་ལོག་དམ་སྲིས་བསྟན་ལ་བར་གཅོད་ནཿ དྲག་རྩལ་ཤུགས་ཀྱིས་སྒྲོལ་ཅིག་པདྨ་འབྱུང་ཿ རྒྱ་འདྲེ་འགོང་པོས་བོད་ཁམས་ཕོང་པ་ནཿ མཐུ་སྟོབས་ནུས་
པས་ཐུལ་ཅིག་པདྨ་འབྱུང་ཿ མཐའ་བཞིའི་དམག་གིས་མཚོན་ཁ་ལྡང་བ་ནཿ མཐའ་དམག་དུས་འཁྲུགས་ཟློག་ཅིག་པདྨ་འབྱུང་ཿ ལྷ་སྲིན་མ་མོའི་དལ་ཡམས་འཐིབས་པ་ན་ཐུགས་རྗེའི་སྨན་གྱིས་སོལ་

༄༅། །ཅིག་པདྨ་འབྱུང་ཿ འབྲོག་པ་ཕྱུགས་ཉེས་ཡུལ་བ་ལོ་ཉེས་ནཿ འབྲུ་ནོར་ལོངས་སྤྱོད་སྩོལ་ཅིག་པདྨ་འབྱུང་། ས་ཡི་བཅུད་ཉམས་སྐྱེ་འགྲོའི་གཡང་ཉམས་ནཿ བཅུད་གཡང་བྱིན་ཆེན་ཕོབ་ཅིག་པདྨ་
འབྱུང་བསྟན་དང་བསྟན་འཛིན་སྡེ་དང་བཅས་པ་རྣམསཿ དར་ཞིང་རྒྱས་པར་མཛོད་ཅིག་པདྨ་འབྱུང་ཿ ཆོས་མེད་བདག་སོགས་འཁོར་བར་འཁྱམས་པ་ནཿ བདེ་ཆེན་ཞིང་དུ་དྲོངས་ཤིག་པདྨ་འབྱུང་ཿ
ལྟ་སྒོམ་སྤྱོད་པའི་གོལ་སར་འཆུགས་གྱུར་ནཿ དོན་དམ་རང་ངོ་སྤྲོད་ཅིག་པདྨ་འབྱུང་ཿ འདི་དང་ཕྱི་མ་བར་དོ་ཐམས་ཅད་དུཿ འབྲལ་མེད་ཐུགས་རྗེས་ཟུངས་ཤིག་པདྨ་འབྱུང་ཿ མདོར་ན་སྡུག་བསྔལ་
ཉེས་ཚོགས་ཅི་བྱུང་ཡང་ཿ རྟག་ཏུ་ཐུགས་རྗེས་སྐྱོབས་ཤིག་པདྨ་འབྱུང་ཿ ཅེས་པ་འདི་དེང་སང་གི་དུས་དང་བསྟུན་པའི་ཨོ་རྒྱན་ཆེན་པོའི་གསོལ་འདེབས་ཐུགས་དམ་བསྐུལ་བྱེད་འདི་སྡེ་དགེ་རྒྱལ་པོའི་ཕོ་བྲང་ཆེན་པོའི་གདན་ས་ལྷུན་གྲུབ་སྟེང་དུ་དཔའ་
བོ་ལས་རབ་སྩལ་གྱིས་སྦྱར་བའོ།། ༈ གསོལ་འདེབས་དངོས་གྲུབ་ཀུན་འབྱུང་བཞུགས་སོ། །སྤྲུལ་བའི་གུ་རུ་མཚན་བརྒྱད་དང་། །གྲུབ་པའི་རིག་འཛིན་ཆེན་པོ་བརྒྱད། །བྱང་སེམས་ཉེ་བའི་སྲས་བརྒྱད་དང་། །སྒྲུབ་ཆེན་

བཀའ་བརྒྱད་ལྷ་ཚོགས་ལ། །གསོལ་བ་འདེབས་སོ་བྱིན་གྱིས་རློབས། །ཕྱི་ནང་གསང་བའི་བར་ཆད་སོལ། །བསམ་པ་ཡིད་བཞིན་འགྲུབ་པ་དང་། །མཆོག་དང་ཐུན་མོང་དངོས་གྲུབ་སྩོལ། །གསེར་འཕྱང་
སྨིན་ཟླའི་དམར་ཕྱོགས་དགའ་བ་དང་པོའི་ཉི་ཤར་ལ་འཇམ་དཔལ་རྡོ་རྗེའི་ཡིད་མཚོ་ལས་རྡོལ་བའོ། །རང་གི་དུས་གསུམ་ཀུན་གྱི་འདོད་ཆ་ཡི། །སྙིང་པོ་འདི་ནི་འདི་ཤར་ནས་ནི་བདག །ཤིན་ཏུ་བརྒལ་དཀའ་སྡུག་བསྔལ་འདམ་ལས་ཐར། །དགེ་ལེགས་རྟག་པ་དམ་པའི་དངོས་གྲུབ་ཐོབ། །
སླན་ཆད་འདི་འབུམ་བཏོན་ན་རང་བསམ་གེགས་མེད་བསམ་འཕེལ་ལྷུན་གྲུབ་འབྱུང་ངོ༌།། །། ༈ །བར་ཆད་ལམ་སེལ་ཤིན་ཏུ་བསྡུས་པ་བཞུགས་སོ། ཨོཾ་ཨཱཧཱུྃ། ཆོས་སྐུ་སྣང་མཐའ་ལོངས་སྐུ་སྤྱན་རས་གཟིགས། །སྤྲུལ་སྐུ་པདྨ་འབྱུང་གནས་དྲག་
པོ་རྩལ།།གསོལ་བ་འདེབས་སོ་ཐུགས་རྗེའི་ཤུགས་ཕྱུངས་ལ། །ཕྱི་ནང་གསང་བའི་བར་ཆད་དབྱིངས་སུ་སོལ། །དུས་ངན་སྙིགས་མའི་འགྲོ་བ་སྡུག་བསྔལ་ཚེ་༑ །ཁྱེད་ལས་རེ་ས་མེད་དོ་སྙིང་ཁོང་ནས། །མོས་
གུས་གདུང་བའི་ལྷང་ལྷང་གསོལ་བ་འདེབས། །འགལ་རྐྱེན་ཕྱི་ནང་གསང་བའི་བར་ཆད་བཟློག ཚེ་བསོད་སྤེལ་ལ་རླུང་རྟ་དར་རྒྱས་ཤོག །ཅེས་པའང་གཏེར་མིང་འཛིན་པ་འཇའ་ལུས་རྡོ་རྗེས་སོ། །༈ དུས་གསུམ་སངས་རྒྱས་

༄༅། །གུ་རུ་རིན་པོ་ཆེཿ དངོས་གྲུབ་ཀུན་བདག་བདེ་བ་ཆེན་པོའི་ཞབསཿ བར་ཆད་ཀུན་སེལ་བདུད་འདུལ་དྲག་པོ་རྩལཿ གསོལ་བ་འདེབས་སོ་བྱིན་གྱིས་བརླབ་ཏུ་གསོལཿ གངས་ཅན་མཐའ་དབུས་ཀུན་ཏུ་
མཐའ་དམག་གིས གནོད་འཚེའི་བསམ་སྦྱོར་ཐམས་ཅད་བཟློག་པ་དང་ཀླ་ཀློའི་འདུན་གྲོས་ངན་པ་བཤིག་དུ་གསོལཿ ཕྱི་ནང་གསང་བའི་བར་ཆད་ཞི་བ་དངཿ བསམ་པ་ལྷུན་གྱིས་འགྲུབ་པར་བྱིན་
གྱིས་རློབསཿ གཏེར་ཆེན་མཆོག་གྱུར་བདེ་ཆེན་གླིང་བས་སེང་ཆེན་གནམ་བྲག་གི་གཡས་ཟུར་བྲག་རི་རིན་ཆེན་བརྩེགས་པ་ནས་སྤྱན་དྲངས་བ་དུས་བབས་ཀྱི་གསོལ་འདེབས་འདི་ཉིད་བྱིན་རླབས་ཤིན་ཏུ་ཆེ་བས་ཀུན་གྱི་ཁ་ཏོན་དུ་གཅེས་པར་ཟུང་ཤིགཿ ༈ ཨོ་ཨཱཧཱུྃ་བཛྲ་གུ་རུ་པདྨ་
སིདྡྷི་ཧཱུྃ། སྐྱབས་གནས་ཀུན་འདུས་ཨོ་རྒྱན་རིན་པོ་ཆེ། བཟོད་མེད་གདུང་ཤུགས་དྲག་པོའི་གསོལ་བ་འདེབས། ཕྱི་ནང་གསང་བའི་བར་ཆད་ཞི་བ་དང་། བསམ་དོན་ཆོས་བཞིན་འགྲུབ་པར་བྱིན་གྱིས་རློབས།
ཞེས་པའང་འཇམ་དབྱངས་མཁྱེན་རྩེའི་དབང་པོའི་རྩེ་གཅིག་གུས་པས་གང་ཤར་ཤུགས་འབྱུང་དུ་གསོལ་བ་བཏབ་པ་དགེ།། ༈ སངས་རྒྱས་ཀུན་འདུས་པདྨ་ཐོད་ཕྲེང་གིས། །བདག་སོགས་རྗེས་བཟུང་ཚེ་རབས་ཐམས་ཅད་དུ། །འགལ་རྐྱེན་ཀུན་

ཞི་བསམ་དོན་མྱུར་འགྲུབ་ནས། །མཐར་ཐུགས་པདྨ་འོད་དུ་སྐྱེ་བར་ཤོག།

༄༅། །ཀློང་ཆེན་སྙིང་གི་ཐིག་ལེ་ལསཿ རིག་འཛིན་ཚེ་སྒྲུབ་བདུད་རྩིའི་བུམ་བཅུད་བཞུགསཿ འཆི་མེད་རིག་འཛིན་སྐུ་ལ་འདུདཿ ཚེ་སྒྲུབ་བདུད་རྩིའི་བུམ་བཅུད་བསྟནཿ དབེན་པའི་གནས་སུ་སྟེགས་བུའི་ཁརཿ རྡུལ་ཚོན་རས་ཚོན་སྐབས་སྦྱར་གྱིཿ དཀྱིལ་འཁོར་དབུས་སུ་ལྡེང་ཁྲིའི་
ཁརཿ ཚེ་བུམ་དབུས་ལ་ཚེ་རིལ་གཡསཿ ཚེ་མདའ་རྒྱབ་ལ་ཚེ་ཆང་གཡོནཿ ཚེ་གཏོར་མདུན་བཤམས་མཆོད་པས་བསྐོརཿ བདག་དང་སྒྲུབ་རྟེན་དབྱེར་མེད་དུཿ རིག་འཛིན་འདུས་པའི་ལས་གཞུང་བསྲང་ཿ བསྟོད་པའི་མཇུག་ཏུ་འཛབ་ཁང་དབྱེཿ ཧཱིཿ ཚེ་དབང་རིག་འཛིན་པདྨ་
འབྱུངཿ སྣང་སྲིད་ཟིལ་གནོན་ཐུགས་ཀ་རུཿ བཅོམ་ལྡན་མགོན་པོ་ཚེ་དཔག་མེདཿ དམར་གསལ་ལོངས་སྐུ་ཡུམ་དང་སྦྱོརཿ པདྨ་རཱ་གའི་བུམ་པ་འཛིནཿ ཐུགས་གར་ཉི་ཟླའི་གའུའི་ནངཿ སྲོག་གི་སྙིང་
པོ་ཡི་གེ་ཧཱིཿ ཐ་མར་སྔཊ་ཀྱི་ཕྲེང་བས་བསྐོརཿ འོད་ཟེར་འཕྲོས་པས་བརྟན་གཡོའི་བཅུདཿ རྒྱལ་བ་རིག་འཛིན་དྲང་སྲོང་གི ཚེ་བཅུད་བསྡུས་ལ་བཅུད་དུ་དྲིལཿ བ་སྤུའི་བུ་ག་ཚུན་ཆོད་ཀྱངཿ ཚེ་དཔག་
མེད་པ་ཐིམ་གྱིས་གངཿ ཀུན་ཀྱང་བུང་བ་ཚང་ཞིག་ལྟརཿ ཧྲཱིཿསྒྲ་འཇམ་ལ་སྙན་པར་སྒྲོགསཿ འཆི་མེད་རིག་འཛིན་འགྲུབ་པར་གྱུརཿ ངག་ཏུ་བརྗོད་ཅིང་ཡིད་ལ་བསམ་ཿ འཇམ་རླུང་བུམ་པ་ཅན་དང་སྦྲགསཿ ༀ་ཨཱཿཧཱུྃ་བཛྲ་

མ་ཧཱ་གུ་རུ་ཨ་ཡུཛྙཱ་ན་མ་ཧཱ་པུཎྱེ་ཚེ་བྷྲཱུཾ་ནྲྀཛཿསརྦ་སིདྡྷི་ཧཱུྃཿ ཐུན་མཚམས་རིག་འཛིན་ཚེ་འགུགས་ནིཿ མདའ་དར་ཚད་བཞག་གདུང་ཤུགས་བསྐྱེདཿ ཨྃཿ རང་སྣང་ཟངས་མདོག་དཔལ་གྱི་རིཿ ལྔ་ལྡན་རང་བྱུང་ཕོ་བྲང་ནསཿ བཅོམ་
ལྡན་མགོན་པོ་ཚེ་དཔག་མེདཿ འཇའ་ལུས་རིག་འཛིན་ཚོཊ་དང་བཅསཿ ཐུགས་དམ་བསྐུལ་ལོ་དབྱིངས་ནས་བཞེངསཿ འཆི་མེད་ནམ་མཁའི་བཅུད་བསྡུས་ལཿ རྣམ་ཤེས་ཁམས་ནས་ཡར་བའི་ཚེ
དབྱིངས་ཕྱུག་རིག་པའི་ཀློང་དུ་བསྐྱིལཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་བདུད་རྩིར་བསྒྱུར སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོད་
ཧཱུྃཿ ཤར་ནས་རིག་འཛིན་ཧཱུྃ་ཀ་རཿ ཡང་དག་ཐུགས་ཀྱི་ཀློང་ནས་བཞེངསཿ འབྱུང་བ་ཆུ་ཡི་བཅུད་བསྡུས་ལཿ ཁྲག་གི་ཁམས་ནས་ཡར་བའི་ཚེཿ མཱ་མ་ཀཱི་ཡི་ཀློང་དུ་བསྐྱིལཿ འགྱུར་མེད་སྲོག་གི་ཀ་བ་
ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་བདུད་རྩིར་བསྒྱུར སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོདཿ ཧཱུྃཿ ལྷོ་ནས་རིག་འཛིན་མཉྫཱུ་ཤྲཱྀཿ འཇམ་དཔལ་སྐུ་ཡི་ཀློང་ནས་

༄༅། །བཞེངསཿ འབྱུང་བ་ས་ཡི་བཅུད་བསྡུས་ལཿ ཤ་ཡི་ཁམས་ནས་ཡར་བའི་ཚེཿ སངས་རྒྱས་སྤྱན་མི་ཀློང་དུ་བསྐྱིལཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་
འཆི་མེད་བདུད་རྩིར་བསྒྱུར སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོདཿ ཧྲཱིཿ ནུབ་ནས་རིག་འཛིན་ནཱ་གཱ་རྫུཿ པདྨ་གསུང་གི་ཀློང་ནས་བཞེངསཿ འབྱུང་བ་མེ་ཡི་བཅུད་བསྡུས་ལཿ དྲོད་ཀྱི་ཁམས་
 ནས་ཡར་བའི་ཚེཿ གོས་དཀར་མོ་ཡི་ཀློང་དུ་བསྐྱིལཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་བདུད་རྩིར་བསྒྱུར སྐྱེ་འཆི་མེད་པའི་དངོས་གྲུབ་སྩོལཿ
རྩ་སྔགས་བརྗོདཿ ཨཱཿབྱང་ནས་རིག་འཛིན་པྲ་བྷ་ཧ ཕྲིན་ལས་ཕུར་བའི་ཀློང་ནས་བཞེངསཿ འབྱུང་བ་རླུང་གི་བཅུད་བསྡུས་ལཿ དབུགས་ཀྱི་ཁམས་ནས་ཡར་བའི་ཚེཿ དམ་ཚིག་སྒྲོལ་མའི་ཀློང་དུ་བསྐྱིལཿ
འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོདཿ ཛ ཤར་ལྷོ་རིག་འཛིན་དྷ་ན་སཾཿ ཆོད་

གཏོང་ཟིལ་གནོན་བརྟུལ་ཞུགས་བསྐྱེདཿ ཀློང་འགྱུར་ཡེ་ཤེས་ལྕགས་ཀྱུ་ཡིསཿའཁྱམ་དང་ཡར་བའི་བླ་ཚེ་ཁུག འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་
བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོདཿ ཧཱུྃཿ ལྷོ་ནུབ་རིག་འཛིན་བི་མ་ལཿ ཚེ་ལ་དབང་བའི་བརྟུལ་ཞུགས་བསྐྱེདཿ འདའ་དཀའ་ཡེ་ཤེས་ཞགས་པ་ཡིསཿ འཐོར་བ་ཁུག་
ལ་ཟད་པ་བསྲིངཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོདཿ བཾཿ ནུབ་བྱང་རིག་འཛིན་
རོམྦུ་གུཿ དྲེགས་པ་ཟིལ་གནོན་བརྟུལ་ཞུགས་བསྐྱེདཿ དབྱིངས་གྲོལ་ཡེ་ཤེས་ལྕགས་སྒྲོགས་གིསཿ ལྷ་འདྲེས་བརྐུས་པའི་བླ་ཚེ་ཕྲོགསཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོན་
སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོདཿ ཧོཿ བྱང་ཤར་རིག་འཛིན་ཤྲིནྟཾ་གྷརཿ མངོན་སྤྱོད་དམོད་པའི་བརྟུལ་ཞུགས་བསྐྱེདཿ མཐའ་གྲོལ་ཡེ་ཤེས་

༄༅། །དྲིལ་བུ་ཡིསཿ བྱད་དུ་བཅུག་པའི་བླ་ཚེ་བསྡུསཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་བདུད་རྩིར་བསྒྱུརསྐྱེ་འཆི་མེད་པའི་དངོས་གྲུབ་སྩོལཿ
རྩ་སྔགས་བརྗོདཿ ཞེས་བཀུཊ་ཚེ་བཀྲ་བརྟཊ་པའི་རྗེསཿ རྒྱས་གདབ་ཚེ་མདའ་དྲང་པོར་བསྲངཿ

༄༅། །ཚེ་འགུགས་བསྡུས་པ་ནི། ཨོ། རང་སྣང་ཟངས་མདོག་དཔལ་ཀྱི་རི། །ལྔ་ལྡན་རང་བྱུང་ཕོ་བྲང་ནས། །བཅོན་ལྡན་མགོན་པོ་ཚེ་དཔག་མེད། །དཔལ་ཆེན་གྲུབ་པའི་རིག་འཛིན་བརྒྱད། །རྩ་བརྒྱུད་བླ་
མ་ཡི་དམ་ལྷ། །མཁའ་འགྲོ་ཆོས་སྐྱོང་ཚོགས་དང་བཅས། །ཐུགས་དམ་བསྐུལ་ལོ་དབྱིངས་ནས་བཞེངས། །འཁོར་འདས་ལམ་གསུམ་བཅུད་བསྡུས་ལ། །བླ་ཚེ་ཆད་ཉམས་ཡར་བ་ཀུན། །ཡེ་ཤེས་ཀློང་
 དགུའི་དབྱིངས་སུ་བསྐྱིལ། །འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོནཿ སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ ཨོཾ་ཨཱཿཧཱུྃ་བཛྲ་མ་ཧཱ་སོགས་
འཇམ་དབྱིངས་མཁྱེན་བརྩེས་དབང་པོས་མཛད་པའོ། ། དུས་གསུམ་སངས་རྒྱས་ཀུན་གྱི་ངོ་བོ་ཉིདཿ འགྲོ་རྣམས་མ་ལུས་སྒྲོལ་བའི་དེད་དཔོན་མཆོགཿ ཨོ་རྒྱན་པདྨ་རིག་འཛིན་ཚེ་དཔག་མེདཿ བདག་གི་ལུས་ངག་
ཡིད་གསུམ་བྱིན་རློབས་ལཿ འཆི་མེད་ཚེ་ཡི་དངོས་གྲུབ་སྩལ་དུ་གསོལཿ ནད་རིགས་བཞི་བརྒྱ་རྩ་བཞི་དངཿ རྐྱེན་ངན་ཉི་ཁྲི་ཆིག་སྟོང་དངཿ ཡེ་འགྲོག་སུམ་བརྒྱ་དྲུག་ཅུ་དངཿ བགེགས་རིགས་སྟོང་

ཕྲག་བརྒྱ་བཅུ་སོགསཿ ཚེ་ཡི་བར་ཆད་མི་མཐུན་ཕྱོགསཿ ཐམས་ཅད་བྱང་ཞིང་དག་གྱུར་ཅིགཿ ཧྲཱིཿ ཕྱི་ནི་བུམ་པ་ནང་ནི་བདུད་རྩིས་གངཿ གསང་བའི་དོན་དུ་པདྨ་ཚེ་དཔག་མེདཿ གནས་ལྔ་ཕྱག་མཚན་
ལྔ་དང་ཡིག་འབྲུ་ལྔཿ འོད་ཟེར་དཔག་ཡས་ནམ་མཁའ་གང་བར་འཕྲོསཿ ཧྲཱིཿ ཤར་ཕྱོགས་དྲི་ཟའི་ལག་ནས་ལྕགས་ཀྱུའི་ཁུག ལྷོ་ཕྱོགས་གཤིན་རྗེའི་ལག་ནས་ཞགས་པས་ཁུགཿ ནུབ་ཕྱོགས་ཀླུ་དབང་
ལག་ནས་ལྕགས་སྒྲོགས་ཁུག བྱང་ཕྱོགས་གནོད་སྦྱིན་ལག་ནས་དྲིལ་བུས་ཁུགཿ སྟེང་ཕྱོགས་ཚངས་པ་བརྒྱ་བྱིན་ལག་ནས་ཁུགཿ འོག་ཕྱོགས་དགའ་བོ་འཇོག་པོའི་ལག་ནས་ཁུག ཚེ་སྲོག་ཆད་པ་
མཐུད་ལ་ཡར་བ་ཁུག གས་པ་སྦྱོར་ལ་ཉམས་པ་ཐམས་ཅད་གསོསཿ འོད་ཟེར་དཀར་ལ་འཚེར་ཞིང་སྣུམ་ལ་འདྲིལཿ སྤྱི་བོའི་གཙུག་ནས་ལུས་ལ་སིབ་སིབ་ཐིམཿ འོད་འབར་འཆི་མེད་ཚེ་ཡི་དབང་
ཐོབ་ཤོགཿ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཨ་ཡུ་ཥེ་ཧཱུྃ་ཎྲི་ཛཿཧྲཱིཿ ལྷ་དང་རིག་འཛིན་ཚེ་ཡི་བདགཿ ཅི་ཀྱང་མི་ཆོད་མི་ཤིག་པའི་ཚེ་བསྲེངས་བླ་ཁུག་རྒྱས་ཐོབ་ལཿ འཆི་མེད་ཚེ་དབང་འདིར་སྩོལ་ཅིག

༄༅། །ཚེ་གཟུངས་བརྗོད། ཚེ་དབང་དུ་གྱུར་ཅིགཿ དབང་དངོས་གྲུབ་དུ་གྱུར་ཅིག ཚེ་མི་ཤིག་པ་རྡོ་རྗེ་ལྟ་བུར་གྱུར་ཅིག མི་འགྱུར་བ་གཡུང་དྲུང་ལྟ་བུར་གྱུར་ཅིག མི་ནུབ་པ་རྒྱལ་མཚན་ལྟ་བུར་གྱུར་ཅིག
ཚེ་སྲོག་རྡོ་རྗེ་བྲག་རི་བས་སྲ་ཞིང་བརྟན་པར་གྱུར་ཅིགཿ ཧཱིཝདང་པོ་ཆོས་ཀྱི་དབྱིངས་ཀྱི་རྒྱཿ གཉིས་པ་ཐབས་དང་ཤེས་རབ་རྒྱཿ གསུམ་པ་སྐུ་གསུངས་ཐུགས་ཀྱི་རྒྱ བཞི་བ་ཡེ་ཤེས་བཞི་ཡི་རྒྱཿ ལྔ་
པ་རིགས་ལྔའི་སངས་རྒྱས་རྒྱཿ དྲུག་པ་བཅོམ་ལྡན་ཐུབ་དྲུག་རྒྱཿ བདུན་པ་སངས་རྒྱས་རབ་བདུན་རྒྱཿ ཕྱག་རྒྱ་བདུན་གྱི་རྒྱས་བཏབ་པོཿ ཨཱཿ འབྱུང་ལྔའི་དབྱིངས་སུ་འཁྱམས་པའི་ཚེཿ ཡུམ་ལྔའི་ཀློང་
དུ་རྒྱས་བཏབ་པསཿ ཡེ་ཤེས་ལྔ་ལ་སྐྱེ་འཆི་མེདཿ སྐུ་ལྔའི་དབྱིངས་སུ་ཚེ་སྦས་པཿ རིགས་ལྔ་རྒྱལ་བས་ཀྱང་མི་གཟིགསཿ དྷམ་དྷཆུ་བཛྲ་རཀྟཿ ཞེས་བརྗོད་སྤྲོས་བྲལ་ངང་ལ་བཞགཿ ས་མ་ཡཿ ལྷ་སྔགས་ཏིང་འཛིན་དམིགས་
པའི་གནདཿ ཀུན་ལས་ཁྱད་འཕགས་རིག་འཛིན་གྱིཿ ཚེ་སྒྲུབ་བདུད་རྩིའི་བུམ་བཅུད་འདིཿ ཆོས་བདག་སྐྱེས་བུའི་སྲོག་མཐུད་ཕྱིརཿ ཀློང་བྱང་མཁའ་འགྲོའི་བརྡའ་རུ་བསྟན་དུས་བབ་འགྲོ་དོན་སྤྱོད་པར་ཤོགཿ གུ་ཧྱཿ དྷ་ཐིམཿ འཆི་མེད་ཚེ་ཡི་དཔལ་ལ་ལོངས་སྤྱོད་ཅིང་། །

རིག་པའི་བློ་དང་རྣམ་དཔྱོད་ཤེས་རབ་དང་། །སྲིད་དང་ཞི་བའི་དཔལ་འབྱོར་གང་ལགས་པ། །དེ་ཀུན་ལྷུན་གྱིས་གྲུབ་པའི་བཀྲ་ཤིས་ཤོག །བྲག་ཕུག་མཱ་ར་ཏི་ཀའི་ཀེའུ་ཚང་དུཿ འཆི་མེད་ཚེ་ཡི་རིག་
འཛིན་བསྒྲུབ་པའི་ཚེཿ མགོན་པོ་ཚེ་དཔག་མེད་ཀྱི་བྱིན་གྱིས་བརླབསཿ སྐྱེ་འཆི་མེད་པ་རྡོ་རྗེའི་ལུས་སུ་གྱུརཿ འཆི་མེད་པདྨ་འབྱུང་གནས་བཀྲ་ཤིས་ཤོགཿ ཚངས་དང་ལྷ་དབང་སྲུང་མའི་བྱིན་རླབས་
ཀྱིས། །ཕན་མཛད་ལྷ་ཡི་བཀྲ་ཤིས་གནས་གྱུར་ཏེ། །དགེ་ལེགས་བསམ་པ་ཡིད་བཞིན་འགྲུབ་པ་དང་།།ཚེ་རིང་ནད་མེད་བདེ་སྐྱིད་ལྡན་པར་ཤོག །འཇིག་རྟེན་འདྲེན་པའི་གཙོ་བོ་ཚེ་དཔག་མེད། །དུས་
མིན་འཆི་བ་མ་ལུས་འཇོམས་པའི་དཔལ། །མགོན་མེད་སྡུག་བསྔལ་གྱུར་བ་རྣམས་ཀྱི་སྐྱབས། །སངས་རྒྱས་ཚེ་དཔག་མེད་ཀྱི་བཀྲ་ཤིས་ཤོག།

༄༅།།ས་སྙིང་བསྟོད་པ་ས་གཞིའི་མཛེས་རྒྱན་བཞུགས།།

༄༅། །སྭཱ༑ ས་ཡི་སྙིང་པོས་འགྲོ་ཀུན་རྗེས་སུ་འཛིན། །ས་གཞི་བཞིན་དུ་རྣམ་མང་ཡོན་ཏན་རྟེན། །ས་གསུམ་རེ་སྐོང་ཡིད་བཞིན་ནོར་བུའི་ཚུལ། །ས་བཅུའི་དབང་ཕྱུག་
ཁྱོད་ལ་ཕྱག་འཚལ་བསྟོད། །ས་ནས་སར་འདྲེན་རྒྱལ་བའི་ས་ལ་འགོད། །ས་བཅུད་རྩི་སྨན་ལོ་ཏོག་རྒྱུན་འཕེལ་ཞིང་། །ས་འདི་རྣམ་མང་འབྱོར་པས་ཡོངས་བཀང་བའི། །
ས་ཡི་ལྷ་མཆོག་ཁྱེད་ལ་ཕྱག་འཚལ་བསྟོད། །བུམ་བཟང་དཔག་བསམ་ཤིང་དང་རྫོགས་ལྡན་སྤྲིན། །བདུད་རྩིའི་ཆུ་མཚོ་ཇི་བཞིན་གང་གིས་ཁྱོད། །དྲན་པ་དེ་ལ་དཔལ་དུ་
ལེགས་གནས་པ། །ཐུཊ་རྗེའི་བདག་ཉིད་ཁྱེད་ལ་ཕྱག་འཚལ་བསྟོད། །རབ་འབྱམས་སྲས་བཅས་རྒྱལ་བའི་ཡོན་ཏན་མཆོག །ནམ་མཁའ་མཛོད་ཀྱི་མངའ་བདག་ཁྱོད་གཅིག་པུ། །

༄༅། །རྒྱལ་སྲས་ཚུལ་གྱིས་མཐའ་ཡས་ཞིང་རྣམས་སུ། །རྒྱལ་བའི་མཛད་པ་མཐའ་དག་སྐྱོང་ལ་འདུད། །དཔག་མེད་ཡོན་ཏན་ནོར་བུའི་འོད་ཟེར་གྱིས། །སྙིགས་མའི་རྒུད་
པ་མཐའ་དག་གཏན་དུ་བསྙིལ། །ཕུན་ཚོགས་སྡེ་བཞིའི་དཔལ་གྱིས་མངོན་མཐོ་བའི། །རླབས་ཆེན་ཕྲིན་ལས་མཛད་ལ་ཕྱག་འཚལ་བསྟོད། །འཇམ་དབྱངས་འཇིག་རྟེན་དབང་
ཕྱུག་ཀུན་ཏུ་བཟང་། །མ་ཕམ་པ་སོགས་རྒྱལ་སྲས་སེམས་དཔའ་མཆོག། །རྣམ་མང་བསྐལ་པར་མཆོད་ཅིང་གསོལ་བཏབ་ལས། །ཁྱོད་གཅིག་ཡིད་ཙམ་དྲན་པས་རེ་འདོད་
རྣམས། །ཡིད་བཞིན་སྩོལ་ལ་ཁྱད་པར་འཕགས་ཞེས་སུ། །རྒྱལ་བས་བསྔགས་པ་རྒྱལ་སྲས་ཐུ་བོ་མཆོག །རྒྱལ་བ་རྣམས་དང་དབྱེར་མེད་ཁྱེད་བསྟོད་པས། །བདག་ལ་ཅི་འདོད་

དཔལ་རྣམས་ལེགས་སྩོལ་མཛོད། །ས་གསུམ་འགྲོ་འདིས་དད་པའི་སྟོབས་རྙེད་ཅིང་། །ས་ཡི་དབང་ཕྱུག་ཁྱེད་ཀྱིས་རྗེས་སུ་འཛིན། །ས་བཅུད་དཔལ་འཕེལ་ས་སྟེང་བདེ་བས་ཁྱབ། །ས་ནས་སར་བགྲོད་
ས་མཆོག་འགྲུབ་པར་ཤོག །ཅེས་ཚིགས་སུ་བཅད་པ་བཀྲ་ཤིས་རྫས་བརྒྱད་ཀྱི་གྲངས་སུ་སོན་པ་འདི་ནི་མི་ཕམ་འཇམ་དཔལ་དགྱེས་པས་མེ་རྟ་ཁྲུམས་ཟླ་འཁོར་ལོའི་ཚེས་ལ་བཀོད་པ་དགེ་ལེགས་འཕེལ།། ༈ ས་ཡི་སྙིང་པོ་ཁྱེད་ཀྱི་ཐུགས་བསྐྱེད་དང་། །
མཛད་པ་སྨོན་ལམ་མཁྱེན་བརྩེ་ནུས་པའི་ཚུལ། །བླ་མེད་ཡེ་ཤེས་སྒྱུ་འཕྲུལ་ཇི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག ། ༈ འབྱུང་བ་དགྲར་ལངས་ས་བཅུད་ཉམས་པའི་ཚེཿ སེམས་
ཅན་མུ་གེའི་ནད་ཀྱིས་ཉེན་པ་ནཿ ཡིད་གཉིས་ཨོ་རྒྱན་མཁའ་འགྲོ་ནོར་ལྷའི་ཚོགས་དང་བཅསཿ དབུལ་ཕོངས་བཀྲེས་སྐོམ་སེལ་བར་ཐེ་ཚོམ་མེདཿ ཨོ་རྒྱན༴ བསམ་པ་༴ཨྃ་བྷེ་ཤཱ་མ་ཎ་ཡེ་སྭཱ་ཧཱ།
ཨྃ་ཛམ་བྷ་ལ་ཛ་ལེན་དུ་ཡེ་སྭཱ་ཧཱ། ཨོཾ་བྷ་སི་དྷཱ་རི་སྭཱ་ཧཱ། ཨོཾ་ཡེ་རྡར་མ་སོགས། འདི་ནི་རྟེན་དང་སོགས། ཨརྒྷཾསོགས། བྱང་ཕྱོགས་སྐྱོངས་བའི་རྒྱལ་ཆེན་རྣམ་ཐོས་སྲས། །ནོར་གྱི་བདག་པོ་ཨརླུ་ཛཾ་བྷ་ལ། །དབུལ་

༄༅། །བ་སེལ་བའི་ལྷ་མོ་ནོར་རྒྱུན་མ།། ནོར་ལྷ་གཏེར་བདག་རྣམས་ལ་ཕྱག་འཚལ་བསྟོད།།

༄༅།།གཡང་འགུགས་ལྷ་རྫས་ལྕགས་ཀྱུ་བཞུགས།

༄༅། །ཧཱུྃ། དེ་རིང་གཟའ་སྐར་ཚེས་བཟང་ལ། །ཕྱྭ་ཆ་གཡང་གི་རྫས་བཀྲམ་སྟེ།།ཕྱུ་གཡང་འགུཊ་པའི་ལས་བྱེད་ན། །དགོངས་སུ་གསོལ་ལོ་ལྷ་མགོན་ཚོཊ།།དཀོན་མཆོག་
གསུམ་གྱི་བདེན་པ་དང་། །རྩ་གསུམ་སྲུང་མའི་བྱིན་རླབས་ཀྱིས། །མཐོན་པོའི་མཐོ་གཡང་གནས་འདིར་ཁུག །ཆེན་པོའི་ཆེ་གཡང་གནས་འདིར་ཁུག །དར་པོའི་དར་གཡང་
གནས་འདིར་ཁུག །བཙན་པོའི་བཙན་གཡང་གནས་འདིར་ཁུག །ཕྱུག་པོའི་ཕྱུག་གཡང་གནས་འདིར་ཁུག ༑འཕན་པོའི་འཕན་གཡང་གནས་འདིར་ཁུག །མཁས་པའི་
མཁས་གཡང་གནས་འདིར་ཁུག །བཙུན་པའི་བཙུན་གཡང་གནས་འདིར་ཁུག།གྲུབ་པའི་གྲུབ་གཡང་གནས་འདིར་ཁུག །བདེ་བའི་བདེ་གཡང་གནས་འདིར་ཁུག །སྐྱིད་

༄༅། །པའི་སྐྱིད་གཡང་གནས་འདིར་ཁུག །བཟང་བའི་བཟང་གཡང་གནས་འདིར་ཁུག །དཔའ་བའི་དཔའ་གཡང་གནས་འདིར་ཁུག །མཛེས་པའི་མཛེས་གཡང་གནས་
འདིར་ཁུག །མཐུན་པའི་མཐུན་གཡང་གནས་འདིར་ཁུག །ཕྱོགས་ལས་རྣམ་རྒྱལ་ཕྲུ་གཡང་ཁུག །བསམ་དོན་འགྲུབ་པའི་ཕྱྭ་གཡང་ཁུག །འདོད་རྒུ་འཕེལ་བའི་ཕྲུ་གཡང་
ཁུག །ཚེ་རིང་ནད་མེད་ཕྲུ་གཡང་ཁུག །མངའ་ཐང་སྙན་གྲགས་ཕྲུ་གཡང་ཁུག །བཀྲ་ཤིས་དགེ་མཚན་ཕྱྭ་གཡང་ཁུག །རི་བོའི་རྩེ་ནས་ཕྱྭ་གཡང་ཁུག །རྒྱ་མཚོའི་གཏིང་ནས་
ཕྱྭ་གཡང་ཁུག །ཕྱོགས་བཞིའི་གནས་ནས་ཕྱྭ་གཡང་ཁུག ལྷ་གཡང་སྤྲིན་བཞིན་ཐིབས་སེ་ཐིབ། །ཀླུ་གཡང་རྒྱ་མཚོ་མེ་རེ་རེ། །མི་གཡང་དམུ་ཞགས་ལྡེམས་སེ་ལྡེམ། །ཉི་

མ་བཞིན་དུ་ཀྱི་ལི་ལི། །ཟླ་བ་བཞིན་དུ་རྒ་ར་ར། །སྐར་ཚོགས་བཞིན་དུ་ལམས་སེ་ལམ། །ན་བུན་བཞིན་དུ་ཐིབས་སེ་ཐིབ། །ཆུ་ཀླུང་བཞིན་དུ་འདུ་རུ་རུ། །སྦྲང་ཆར་བཞིན་དུ་སི་ལི་ལི། །ཁུ་ཡེ་ཁུ་ཡེ་
གཡང་ཁུགས་སོ། །ཧུ་ཡེ་ཧུ་ཡེ་གཡང་འདུས་སོ། །ཧུ་ལ་ཧུ་ལྡན་གཡང་ཆགས་སོ། །ཕྱྭ་ཡི་རྒྱ་མཚོ་མེ་རེ་རེ། །གཡང་གི་དམུ་ཞགས་ཀྱི་ལི་ལི། །དཔལ་གྱི་ན་བུན་ཐིབས་སེ་ཐིབ། །ཕྱྭ་འདི་རི་ལ་མ་བྲོས་
ལ། །གཡང་འདི་སྒོ་ལ་མ་ཉམས་ཤིག །དཔལ་འདི་གཞན་དུ་མ་གཡེལ་ཅིག །ར་བར་གཡང་འཕེལ་ཕྱུགས་ཀྱིས་གང་། །བང་མཛོད་གཡང་འཕེལ་འབྲུ་ཡིས་གང་། །ཁྱིམ་ལ་གཡང་འཕེལ་མི་
ཡིས་གང་། །བཅུད་ཆེན་ཟས་ཀྱི་རྒྱ་མཚོ་བསྐྱིལ། །གཡང་ཆེན་ནོར་གྱི་རི་བོ་སྤུངས། །བརྗིད་ཆེན་གོས་ཀྱི་ཆར་རྒྱུན་ཕོབ། །རྟག་ཏུ་ལྷ་དང་དཔལ་གནས་ཤིང་། །སྒྱུ་མའི་བང་མཛོད་ནམ་མཁའ་མཉམ། །
འཛད་མེད་དཔལ་འབྱོར་དངོས་གྲུབ་སྩོལ། །ཕྱོགས་བཅུ་ནམ་མཁའི་མཐར་ཐུག་ནས། །ཕྱྭ་དང་གཡང་གི་བཅུད་འདུས་ཏེ། །བདག་དང་སྒྲུབ་པའི་རྟེན་ལ་ཐིམ། །མི་ནུབ་རྒྱལ་མཚན་བཞིན་དུ་བརྟན། །

༄༅། །མི་ཤིགས་རྡོ་རྗེ་ལྟ་བུར་རྟག །མི་འགྱུར་གཡུང་དྲུང་བཞིན་དུ་འཁྱིལ། །ཉི་ཟླ་བཞིན་དུ་གསལ་གྱུར་ཅིག །སྤྲིན་ཆེན་བཞིན་དུ་རྒྱས་གྱུརཅིག །འབྲས་བཟང་བཞིན་དུ་འཕེལ་གྱུར་ཅིག །གང་
འདོད་ཕུན་སུམ་ཚོགས་པ་ཡི། །ཕྱྭ་དང་གཡང་གི་དངོས་གྲུབ་རྒྱས། །ཡིད་བཞིན་ནོར་བུ་དཔག་བསམ་ཤིང་། །གཏེར་གྱི་བུམ་པ་བཟང་པོ་བཞིན། །ཅི་བསམ་ལྷུན་གྱིས་གྲུབ་པ་ཡི། །བཀྲ་ཤིས་བདེ་
 ལེགས་དེང་འདིར་སྩོལ། །ཚིག་རྐང་བདུན་ཅུ་རྩ་གཉིས་པ། །བརྒྱ་རྩ་བརྒྱད་དུ་བཏོན་བགྱིས་ན། །དེ་མ་ཐག་ཏུ་ཕྱྭ་དང་གཡང་། །ཁུགས་པའི་དགེ་མཚན་མངོན་སུམ་མཐོང་། །རབ་ཚེས་མེ་སྤྲེལ་ཟླ་༥ཚེས་༢༥ལ། །འཆི་མེད་མཆོག་གྲུབ་གླིང་དུ་ནི། །འཇམ་དཔལ་དགྱེས་པའི་
རྡོ་རྗེ་ཡི། །ཡིད་ཀྱི་མཚོ་ལས་བྱུང་བའི་དཔལ། །ས་མ་ཡཱ། རྒྱ། ཨི་ཐིཿ དགེའོ། མངྒ་ལཾ། །

༄༅། །ཟབ་གསང་མཁའ་འགྲོའི་བརྡའ་མཛོད་ལསཿ གཡང་འགུགས་མེ་ཏོག་ཆར་བསིལ་བཞུགསཿ ཤྭཾཿ གཡང་རྫས་སྣ་ཚོགས་བསགས་ལ་འདི་སྐད་དོཿ ཧཱུྃཿ བཀྲ་ཤིས་ཕུན་ཚོགས་གཡང་གི་རྭ་བ་འདིརཿ གཡང་རྫས་ལོངས་སྤྱོད་སྣ་ཚོགས་
སྤྲིན་ལྟར་གཏིབ ཇོ་བོ་དཀོན་མཆོག་གསུམ་དང་རྩ་བ་གསུམཿ བཀའ་སྲུང་ནོར་ལྷ་གཏེར་བདག་རྒྱ་མཚོ་ཡིཿ དངོས་གྲུབ་གཡང་གི་ཆར་ཆེན་དུས་འདིར་ཕོབཿ གཞོམ་གཞིག་བྲལ་བ་རྡོ་རྗེ་སྐུ་ཡི་གཡངཿ
འགགས་པ་མེད་པ་རྡོ་རྗེ་གསུང་གི་གཡངཿ འཁྲུལ་བ་མེད་པ་རྡོ་རྗེ་ཐུགས་ཀྱི་གཡངཿ བདག་སོགས་ལུས་ངག་ཡིད་ལ་སྩལ་དུ་གསོལཿ གདོད་ནས་འཕོ་འགྱུར་བྲལ་བ་ཆོས་སྐུའི་གཡང ཁ་སྦྱོར་ཡན་
ལག་བདུན་ལྡན་ལོངས་སྐུའི་གཡངཿ རིག་རྩལ་སྒྱུ་འཕྲུལ་རོལ་པ་སྤྲུལ་སྐུའི་གཡངཿ འཁོར་འདས་འུབ་ཆུབ་སེམས་ཀློང་འདི་རུ་སྩོལཿ མཚན་འཛིན་ཀ་ནས་དག་པ་གདོད་མའི་གཤེསཿ ཡེ་སྟོང་རང་
བབ་སོར་བཞག་ངང་གནས་པའིཿ རང་གྲོལ་སྒོམ་པའི་རྫོགས་ཆེན་རྣལ་འབྱོར་ལཿ དབྱིངས་ཡེ་ཟུང་འཇུག་སྐུ་ལྔའི་གཡང་སྩོལ་ཅིགཿ ཀུན་རྫོབ་རྒྱུ་འབྲས་རྟེན་འབྲེལ་ལས་བྱུང་བའིཿ འདོད་རྒུའི་དཔལ་

འབྱོར་སྲིད་ན་མངོན་མཐོ་བཿ ནོར་བུ་དབང་རྒྱལ་དཔག་བསམ་ལྗོན་པའི་ཤིངཿ གཏེར་ཆེན་བུམ་པ་ལྷ་ཡི་བདུད་རྩི་དངཿ མ་རྨོས་ལོ་ཏོག་རིན་ཆེན་རྣམ་པ་བདུནཿ ཁྱད་པར་འཕགས་པའི་ནོར་གྱི་གཡང་
ཁུག་ཅིགཿ དབུས་ཀྱི་རི་བོ་མཆོག་རབ་བརྟན་པའི་གཡངཿ རོལ་བའི་མཚོ་བདུན་མི་ཟད་འཕེལ་བའི་གཡངཿ གསེར་གྱི་རི་བདུན་བཀོད་མཛེས་བརྗིད་པའི་གཡངཿ གླིང་བཞིའི་དགའ་བདེ་དཔལ་འབྱོར་
རྒྱས་པའི་གཡངཿ འདི་རུ་ཁུག་ལ་སྒྲུབ་པའི་རྫས་ལ་སྟིམསཿ དགོན་གནས་རྟེན་གསུམ་བྱིན་བརླབས་ལྡན་པའི་གཡངཿ མཁས་དང་གྲུབ་བརྙེས་དགེ་འདུན་མང་འདུས་གཡངཿ བཀའ་བཙན་ཐུགས་
བསྒམ་མང་པོས་བཀུར་བའི་གཡངཿ འབྱོར་བ་མང་འདུས་རྒྱལ་པོའི་མཛོད་གཡང་སོགསཿ ཕྱི་ནང་སྣོད་བཅུད་དགེ་ལེགས་རྒྱ་མཚོའི་གཡངཿ མ་ལུས་མཆོག་གསུམ་བདེན་པས་འདི་རུ་སྩོལཿ རྩ་གསུམ་
ལྷ་དང་གུ་རུ་པདྨ་འབྱུངཿ ཁྱེད་ལ་རྩེ་གཅིག་རེ་ལྟོས་གསོལ་འདེབས་གནས་སྐབས་འབྱོར་པ་ཀུན་གྱིས་མི་ཕོང་ཞིངཿ ཆོས་ལྡན་བསམ་པའི་མཐུན་རྐྱེན་ཡིད་བཞིན་འགྲུབཿ མཐར་ཐུག་རང་གཞན་

༄༅། །གདོད་མར་བདེ་བླག་སྐྱོལཿ དོན་གཉིས་ལྷུན་གྱིས་འགྲུབ་པའི་བཀྲ་ཤིས་ཤོགཿ ཨོཾ་ཨཱཿཧཱུྃ་གུ་རུ་རཏྣ་སིདྡྷི་པུནྱེ་པུཥྚཾ་ཀུ་རུ་བྷྲཱུཾ་སྭཱ་ཧཱཿ ཞེས་ཚར་གྲངས་བརྗོད་པས་བསླུ་བ་མེད་པའི་དཔལ་ཡོན་འབྱུང་བར་ཐེ་ཚོམ་མེདཿ ས་
མ་ཡཿ རྒྱ་རྒྱ་རྒྱཿ རྡོ་རྗེ་བདེ་ཆེན་གླིང་པས་ཐུགས་གཏེར་མཁའ་འགྲོའི་བརྡའ་མཛོད་ལས་ཕབ་པའོ། དགེའོ། བཀྲ་ཤིས། ༈ ཧྲཱིཿ རྨ་རྒྱལ་གཡང་འགུགས་ཁམས་གསུམ་དབང་སྡུད་བཞུགསཿ ཀྱཻཿའཛམ་གླིང་ནོར་བདག་ཆེན་པོ་ནིཿ རྨ་རྒྱལ་དུང་གི་
 སྐྱེས་བུ་རྗེཿ འཁོར་དུ་ནོར་ལྷའི་ཚོཊ་ཀྱིས་བསྐོརཿ ལྷ་ཀླུ་མི་ཡི་ལོངས་སྤྱོད་དངཿ དཔལ་འབྱོར་བསོད་ནམས་མངའ་ཐང་སོགསཿ དབང་ཐང་བུ་དང་འབྱུང་བཞིའི་བཅུདཿ སྙན་གྲཊ་ཚེ་དཔལ་ཡོན་ཏན་
བརྒྱདཿ གཏེར་བདག་ཆེན་པོའི་མཐུ་སྟོབས་ཀྱིསཿ རིན་ཆེན་སྣ་ཚོགས་གཡང་ཁུག་ཅིག ཁུག་ཡེ་ཁུག་ཡེ་གཡང་ཁུག་ཡེཿ ལོངས་སྤྱོད་ཆར་ལྟར་འབེབས་པར་མཛོདཿ མི་ནུབ་དཔལ་གྱི་གཡང་ཁུག་
ཅིགཚེ་དང་བསོད་ནམས་འཕེལ་བར་མཛོདཿ ཨོཾ་པུཎྱེ་སརྦ་སིདྡྷི་ཧཱུྃཿ རང་ཉིད་ཡི་དམ་ལྷར་གསལ་ངང་། རྒྱུན་དུ་ཆགས་མེད་འབད་གྱུར་ན། ཚེ་དང་བསོད་ནམས་འཕེལ་བར་འགྱུར། ས་མ་ཡ། རྒྱ་རྒྱ་རྒྱ། ༈ ཧཱུྃ། མཆོག་གསུམ་རྩ་གསུམ་

སྔགས་དང་ཕྱག་རྒྱའི་མཐུས། །བརྟན་གཡོ་སྲིད་ཞིའི་ཕྱྭ་གཡང་དགེ་མཚན་ཀུན། །འདིར་ཁུག་འདིར་བསྡུས་འཕེལ་རྒྱས་མི་ནུས་པར། །བདེ་སྐྱིད་བཀྲ་ཤིས་ལེགས་ཚོགས་དཔལ་འབར་ཤོག །ཤིང་འབྲུག་ཟླ་
༡༠ཚེས་༦ལ་དྷཱིས་སོ། ། ༈ བསོད་ནམས་རི་བོ་བཞིན་དུ་བརྟན་པ་དང་། །རྒྱུད་འཛིན་ཉི་ཟླ་བཞིན་དུ་གསལ་བ་དང་། །སྙན་གྲགས་ནམ་མཁའ་ལྟ་བུར་ཁྱབ་པ་ཡི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །
༈ རྡོ་རྗེ་སློབ་དཔོན་ཞབས་བརྟན་བཞེད་པ་འགྲུབ། །དགེ་འདུན་སྡེ་འཕེལ་བཤད་སྒྲུབ་བསྟན་པ་དར། །འཁོར་སློབ་སྦྱིན་བདག་མངའ་ཐང་འབྱོར་པ་རྒྱས། །བསྟན་པ་ཡུན་རིང་གནས་པའི་བཀྲ་
ཤིས་ཤོག ། ༈ བླ་མ་རྩ་གསུམ་ནོར་ལྷ་རབ་འབྱམས་ཀྱི་ཚོགས་འཁོར་དང་བཅས་པ་རྣམས་བཀྲ་ཤིས་པའི་རྟེན་རྫས་འདི་རྣམས་ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་
བཞུགས་སུ་གསོལ། བརྟན་པར་བཞུགས་ནས་ཀྱང་བདག་དང་སྦྱིན་པའི་བདག་པོས་ཐོག་དྲངས་མཐའ་ཡས་སེམས་ཅན་ཐམས་ཅད་ལ་ཚེ་བསོད་དཔལ་འབྱོར་ཕྱུ་གཡང་ལོངས་སྤྱོད་མཆོག་ཐུན་མོང་

༄༅། །གི་དངོས་གྲུབ་མ་ལུས་པ་རྩལ་དུ་གསོལ། ཅེས་དང་། ཨོ།འདི་ནི་རྟེན་དང་ལྷན་ཅིག་ཏུ། འཁོར་བ་སྲིད་དུ་བཞུགས་ནས་ཀྱང་། ནད་མེད་ཚེ་དང་དབང་ཕྱུག་དང་། །མཆོག་རྣམས་ལེགས་པར་རྩལ་
དུ་གསོལ། །ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཡེ་དྷར་བཟླ། འབད་དང་རྩོལ་བས་མ་གོས་པའི།།ཡིད་བཞིན་ནོར་བུ་དཔག་བསམ་ཤིང་། །སེམས་ཅན་རེ་བ་སྐོང་མཛད་པ༑ ༑བསམ་པ་འགྲུབ་པའི་བཀྲ་ཤིས་
ཤོག །ཨོཾ་མཁའ་ལ་རྩ་གསུམ་བྱིན་རླབས་སྤྲིན་ཆེན་འཁྲིགས། །བར་ན་དགྲ་ལྷ་དགྱེས་པའི་འབྲུག་སྟོང་ལྡིར། །ས་ལ་སྡེ་བཞིའི་མངའ་ཐང་ཆུ་གཏེར་འཕེལ། །དོན་གཉིས་བསམ་ཀུན་འགྲུབ་པའི་བཀྲ་
ཤིས་ཤོག །བླ་མ་མཆེད་གྲོགས་སློབ་འབངས་ཡོན་བདག་འཛོམས། །ཕ་མ་བུ་གསུམ་མི་ནོར་ཟས་གསུམ་འཛོམས། །ལྷ་ཆོས་མི་ཆོས་བདེ་སྐྱེད་སྙན་གསུམ་འཛོམས། རྟག་ཏུ་འདོད་དགུ་འཛོམས་པའི་
བཀྲ་ཤིས། །བླ་མ་གཟན་དཀར་གསུང་། བསོད་ནམས་དར་རྒྱས་རི་རྒྱལ་ལྷུན་པོ་བཞིན། །སྙན་གྲགས་ཆེན་པོ་ནམ་མཁའ་བཞིན་དུ་ཁྱབ། ། ཚེ་རིང་ནད་མེད་གཞན་དོན་ལྷུན་གྲུབ་པའི། །ཡོན་ཏན་

རྒྱ་མཚོ་མཆོག་གི་བཀྲ་ཤིས་ཤོག །འཆི་མེད་ཚེ་ཡི་དཔལ་ལ་ལོངས་སྤྱོད་ཅིང་། །རིག་པའི་བློ་དང་རྣམ་དཔྱོད་ཤེས་རབ་དང་། །སྲིད་དང་ཞི་བའི་དཔལ་འབྱོར་གང་ལགས། །དེ་ཀུན་ལྷུན་གྱིས་འགྲུབ་
པའི་བཀྲ་ཤིས་ཤོག །གནས་འདིར་བཀྲ་ཤིས་གཡང་དུ་ཆགས་པ་ཡིས། །མངའ་ཐང་ལོངས་སྤྱོད་རིགས་བརྒྱུད་འཕེལ་བ་དང་། །ཚེ་རིང་ནད་མེད་བདེ་ཞིང་སྐྱིད་པ་ཡིས། །རྟག་ཏུ་འཚོ་བའི་དགེ་མཚན་
འབར་གྱུར་ཅིག །བདེ་སྐྱིད་དགའ་པ་འཛོམ་པའི་ཡུལ་ལྗོངས་འདིར། །འབྱུང་ལྔའི་བཅུད་ཀྱི་ཐིག་ལེ་ཆེས་སྨིན་པས། །ཕུན་ཚོགས་ཕྲུ་གཡང་ཁུག་པའི་ངོ་མཚར་དཔྱིད། །ཤིས་པའི་དགའ་སྟོན་ཡུན་དུ་
རྒྱས་གྱུར་ཅིག །ཚངས་དང་ལྷ་དབང་སྲུང་མིའི་བྱིན་རླབས་ཀྱི། །ཕན་མཛད་ལྷ་ཡི་བཀྲ་ཤིས་གནས་གྱུར་ཏེ། །དགེ་ལེགས་བསམ་པ་ཡིད་བཞིན་འགྲུབ་པ་དང་། །ཚེ་རིང་ནད་མེད་བདེ་སྐྱིད་ལྡན་པར་ཤོག
ཕུན་ཚོགས་བཀྲ་ཤིས་འཁྱིལ་བའི་གནས་མཆོག་འདིར། །མི་ནོར་ཟས་གསུམ་འཛོམ་པའི་བཀྲ་ཤིས་ཤོག །ལྟོ་གོས་ཆོས་གསུམ་འཛོམ་པའི་བཀྲ་ཤིས་ཤོག །ཐམས་ཅད་འཛོམ་གསུམ་འོང་བའི་བཀྲ་ཤིས་ཤོག །

༄༅། །བཀྲ་ཤིས་འཆི་མེད་དཔལ་སྟེར་ཞེས་བྱ་བ་བཞུགས་སོ། །ཨོཾ་སྭ་སྟི། །བཀྲ་ཤིས་དང་པོ་སྟོན་པ་རྫོགས་སངས་རྒྱས། །བཀྲ་ཤིས་གཉིས་པ་སྐྱོབ་པ་དམ་པའི་ཆོས། །བཀྲ་ཤིས་གསུམ་པ་འདྲེན་པ་དགེ་འདུན་
ཏེ། །སྐྱབས་གནས་དཀོན་མཆོག་གསུམ་གྱི་བཀྲ་ཤིས་ཤོག །བཅོམ་ལྡན་མགོན་པོ་ཚེ་དཔག་མེད་པ་དང་། །སྒྲོན་མ་དཀར་མོ་གཙུག་ཏོར་རྣམ་རྒྱལ་སོགས། །འགྲོ་ལ་ཚེ་ཡི་དངོས་གྲུབ་མཆོག་སྩོལ་བའི། །
ཚེ་ཡི་ལྷ་ཚོགས་རྣམས་ཀྱི་བཀྲ་ཤིས་ཤོག །དགུང་ལོ་སྟོང་ཚོ་བཞེས་པའི་བློ་གྲོས་དཔལ། །དགུ་བརྒྱ་དགུ་བཅུ་བཞེས་པའི་ཞི་བ་མཚོ། །དྲུག་བརྒྱ་བརྙེས་པའི་སློབ་དཔོན་ཀླུ་སྒྲུབ་སོགས། །མཁས་པའི་
དབང་པོ་རྣམས་ཀྱི་བཀྲ་ཤིས་ཤོག །འཆི་མེད་རྡོ་རྗེའི་སྐུ་བརྙེས་པདྨ་འབྱུང་། །དྲུག་བརྒྱ་བཞེས་པའི་དམ་པ་རྒྱ་གར་བ།།བརྒྱ་དང་ཉེར་ལྔར་བཞུཊ་པའི་ཐང་རྒྱལ་སོགས། །གྲུབ་པའི་དབང་ཕྱུག་རྣམས་
ཀྱི་བཀྲ་ཤིས་ཤོག །སུམ་བརྒྱ་བདུན་ཙམ་བཞུགས་པའི་གྲུབ་རྒྱལ་མ། །བརྒྱ་ལྷག་བཞུགས་པའི་དགེ་སློང་དཔལ་མོ་དང་། །ལོ་བརྒྱར་བཞུགས་པའི་མ་ཅིག་ལབ་སྒྲོན་སོགས། །ཡེ་ཤེས་མཁའ་འགྲོ་རྣམས་

ཀྱི་བཀྲ་ཤིས་ཤོག །སྟོང་གསུམ་མི་མཇེད་བདག་པོ་ཚངས་པ་དང་། །ལྷ་རྣམས་ཀུན་གྱི་བདག་པོ་བརྒྱ་བྱིན་གཉིས། །ཚེ་རིང་མཆེད་ལྔ་རྨ་ཆེན་སྦོམ་ར་སོགས། །ཚེ་རིང་ལྷ་ཡི་ཚོགས་ཀྱི་བཀྲ་ཤིས་ཤོག །
བླ་མ་མཆེད་ལྕམ་སློབ་མ་ཡོན་བདག་ཀུན། །སྐུ་ཚེ་བསྐལ་པ་བྱེ་བ་བརྒྱ་སྟོང་བར། །བརྟན་ཅིང་རྣམ་དཀར་མཛད་པ་ཕྲིན་ལས་ཡང་། །ཕྱོགས་བཅུ་ཀུན་ཏུ་རྒྱས་པའི་བཀྲ་ཤིས་ཤོག །འཆི་བ་མེད་པའི་
ཚེ་ལ་མངའ་བརྙེས་ཤིང་། །རྒུད་པ་མེད་པའི་ལུས་ཀྱི་ལང་ཚོ་རྒྱས། །གཞོམ་གཞིག་བྲལ་བ་རྡོ་རྗེ་ཕ་ལམ་ལྟར། །སྐུ་ཚེ་སྲ་ཞིང་བརྟན་པའི་བཀྲ་ཤིས་ཤོག །ལུས་ནི་སྲེད་མེད་བུ་བཞིན་སྟོབས་ཆེ་ཞིང་། །
ཉི་མ་བཞིན་དུ་བཀྲག་མདང་གཟི་བརྗིད་འབར། །པདྨའི་རྩ་བ་ལྟ་བུར་སྣུམ་བག་ལྡན། །རི་བོ་བཞིན་དུ་བརྟན་པའི་བཀྲ་ཤིས་ཤོག །སྐུ་ཚེ་ཉི་ཟླ་མཉམ་པའི་བྱིན་རླབས་ཀྱིས། །ཚེ་འདི་ཉིད་ལ་འཆི་མེད་
གོ་འཕང་མཆོག །འཕོ་མེད་འཇའ་ལུས་རྡོ་རྗེའི་སྐུ་བརྙེས་ནས། །སངས་རྒྱས་བསྟན་པ་འཛིན་སྐྱོངས་སྤེལ་བ་དང་། །སེམ་ཅན་བདེ་ལ་འགོད་པའི་བཀྲ་ཤིས་ཤོག །ཞེས་བྱང་སྒྲ་མའི་སྙན་གྱི་ཚེ་སྒྲུབ་ཀྱི་བླ་མ་བརྒྱུད་

༄༅། །པའི་གསོལ་འདེབས་འདི་ནི་ཆོས་རྒྱལ་ངག་གི་དབང་པོའི་གསུང་ལྟར་རྗེས་སུ་རྣལ་འབྱོར་པ་ཞབས་དཀར་བས་བྲིས་པའོ།

༄༅། །འཕགས་མ་ལྷ་མོ་སྒྲོལ་མ་ལ་བསྟོད་པ་ཉི་ཤུ་རྩ་གཅིག་ཅེས་བྱ་བ་བཞུགས་སོ། །

༄༅། །རྒྱ་གར་སྐད་དུ། ཨཱརྱ་ཏཱ་རེ་དི་ཝི་སྟོཏྟྲ་ཨེ་ཀ་བིད་ཏི་ནཱ་མ། བོད་སྐད་དུ། འཕགས་མ་ལྷ་མོ་སྒྲོལ་མ་ལ་བསྟོད་པ་ཉི་ཤུ་རྩ་གཅིག་ཅེས་བྱ་བ། །ཨོཾ་རྗེ་བཙུན་མ་
འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་འཚལ་སྒྲོལ་མ་མྱུར་མ་དཔའ་མོ། །སྤྱན་ནི་སྐད་ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་
བ་ལས་ནི་བྱུང་མ། །ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་ཞལ་མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་ཕྱེ་བའི་འོད་རབ་འབར་མ། །
ཕྱག་འཚལ་སེར་སྔོ་ཆུ་ནས་སྐྱེས་ཀྱི། །པདྨས་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་ཞི་བ། །བཟོད་པ་བསམ་གཏན་སྤྱོད་ཡུལ་ཉིད་མ། །ཕྱག་འཚལ་དེ་

༄༅། །བཞིན་གཤེགས་པའི་གཙུག་ཏོར། །མཐའ་ཡས་རྣམ་པར་རྒྱལ་བར་སྤྱོད་མ། །མ་ལུས་ཕ་རོལ་ཕྱིན་པ་ཐོབ་པའི། །རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཕྱག་འཚལ་
ཏུཏྟཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ། །ལུས་པ་མེད་པར་འགུགས་པར་ནུས་མ། །ཕྱག་འཚལ་བརྒྱ་
བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །འབྱུང་པོ་རོ་ལངས་དྲི་ཟ་རྣམས་དང་། །གནོད་སྦྱིན་ཚོགས་ཀྱིས་མདུན་ནས་བསྟོད་མ། །ཕྱག་འཚལ་ཏྲཊ་ཅེས་
བྱ་དང་ཕཊ་ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམས་གཡོན་བརྐྱངས་ཞབས་ཀྱིས་མནན་ཏེ། །མེ་འབར་འཁྲུག་པ་ཤིན་ཏུ་འབར་མ། །ཕྱག་འཚལ་

ཏུ་རེ་འཇིགས་པ་ཆེན་མོ། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་དཀོན་མཆོག་གསུམ་མཚོན་ཕྱག་
རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་འཁོར་ལོས་བརྒྱན་པའི། །རང་གི་འོད་ཀྱི་ཚོགས་རྣམས་འཁྲུག་མ། །ཕྱག་འཚལ་རབ་ཏུ་དགའ་བ་བརྗིད་པའི། །དབུ་རྒྱན་འོད་
ཀྱི་ཕྲེང་བ་སྤེལ་མ། །བཞད་པ་རབ་བཞད་ཏུཏྟཱ་ར་ཡིས། །བདུད་དང་འཇིག་རྟེན་དབང་དུ་མཛད་མ། །ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་པར་ནུས་པ་ཉིད་མ། །ཁྲོ་གཉེར་
གཡོ་བའི་ཡི་གེ་ཧཱུཾ་གིས། །ཕོངས་པ་ཐམས་ཅད་རྣམ་པར་སྒྲོལ་མ། །ཕྱག་འཚལ་ཟླ་བའི་དུམ་བུས་དབུ་རྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་པའི་ཁྲོད་ན་འོད་དཔག་མེད་ལས། །རྟག་
པར་ཤིན་ཏུ་འོད་རབ་མཛད་མ། །ཕྱག་འཚལ་བསྐལ་པ་ཐ་མའི་མེ་ལྟར། །འབར་བའི་ཕྲེང་བའི་དབུས་ན་གནས་མ། །གཡས་བརྐྱངས་གཡོན་བསྐུམས་ཀུན་ནས་བསྐོར་དགའི། །དགྲ་ཡི་དཔུང་ནི་རྣམ་

༄༅། །པར་འཇོམས་མ། །ཕྱག་འཚལ་ས་གཞིའི་ངོས་ལ་ཕྱག་གི །མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་ཅན་མཛད་ཡི་གེ་ཧཱུཾ་གིས། །རིམ་པ་བདུན་པོ་རྣམས་ནི་འགེམས་མ། །
ཕྱག་འཚལ་བདེ་མ་དགེ་མ་ཞི་མ། །མྱ་ངན་འདས་ཞི་སྤྱོད་ཡུལ་ཉིད་མ། །སྭཱ་ཧཱ་ཨོཾ་དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །ཕྱག་འཚལ་ཀུན་ནས་བསྐོར་རབ་དགའ་བའི། །དགྲ་
ཡི་ལུས་ནི་རབ་ཏུ་འགེམས་མ། །ཡི་གེ་བཅུ་པའི་ངག་ནི་བཀོད་པའི། །རིག་པ་ཧཱུྃ་ལས་སྒྲོལ་མ་ཉིད་མ། །ཕྱག་འཚལ་ཏུ་རེའི་ཞབས་ནི་བརྡབས་པས། །ཧཱུྃ་གི་རྣམ་པའི་ས་བོན་ཉིད་མ། །རི་རབ་མན་དཱ་
ར་དང་འབིགས་བྱེད། །འཇིག་རྟེན་གསུམ་རྣམས་གཡོ་བ་ཉིད་མ། །ཕྱག་འཚལ་ལྷ་ཡི་མཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་ཡི་གེས། །དུག་རྣམས་
མ་ལུས་པར་ནི་སེལ་མ། །ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །ལྷ་དང་མིའམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །ཕྱག་འཚལ་ཉི་

མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུཏྟཱ་ར་ཡིས། །ཤིན་ཏུ་དྲག་པོའི་རིམས་ནད་སེལ་མ། །ཕྱག་འཚལ་དེ་ཉིད་གསུམ་རྣམས་བཀོད་པས། །ཞི་བའི་མཐུ་
དང་ཡང་དག་ལྡན་མ། །གདོན་དང་རོ་ལངས་གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱི་བསྟོད་པ་འདི་དང༌། །ཕྱག་འཚལ་བ་ནི་ཉི་ཤུ་རྩ་གཅིག ། ལྷ་མོ་
ལ་གུས་ཡང་དག་ལྡན་པའི། །བློ་ལྡན་གང་གིས་རབ་དང་བརྗོད་དེ། །སྲོད་དང་ཐོ་རངས་ལངས་པར་བྱས་ནས། །དྲན་པས་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་ཏུ་ཞི་བ། །ངན་
འགྲོ་ཐམས་ཅད་འཇོམས་པ་ཉིད་དོ། །རྒྱལ་བ་བྱེ་བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་ལ། །འདི་ལས་ཆེ་བ་ཉིད་ནི་ཐོབ་ཅིང་། །སངས་རྒྱས་གོ་འཕང་མཐར་ཐུག་དེར་འགྲོ། །
དེ་ཡི་དུག་ནི་དྲག་པོ་ཆེན་པོ། །བརྟན་གནས་པའམ་གཞན་ཡང་འགྲོ་བ། །ཟོས་པ་དང་ནི་འཐུངས་པ་ཉིད་ཀྱང་། །དྲན་པས་རབ་ཏུ་སེལ་བ་ཉིད་ཐོབ། །གདོན་དང་རིམས་དང་དུག་གིས་གཟིར་བའི། །

༄༅། །སྡུག་བསྔལ་ཚོགས་ནི་རྣམ་པར་སྤངས་ཏེ། །སེམས་ཅན་གཞན་པ་རྣམས་ལ་ཡང་ངོ༌། །གཉིས་གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་ཐོབ་འགྱུར་ཞིང་། །ནོར་འདོད་པས་
ནི་ནོར་རྣམས་ཉིད་འཐོབ། །འདོད་པ་ཐམས་ཅད་ཐོབ་པར་འགྱུར་ཏེ། །བགེགས་རྣམས་མེད་ཅིང་སོ་སོར་འཇོམས་འགྱུར། །རྗེ་བཙུན་མ་འཕགས་མ་སྒྲོལ་མ་ལ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ཆེན་པོས་
 བསྟོད་པ་མཛད་པ་རྫོགས་སོ། །རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །བདག་དང་མཐའ་ཡས་སེམས་ཅན་ཐམས་ཅད་ཀྱི། །སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ནས། རྫོགས་པའི་སངས་
རྒྱས་ཐོབ་པར་མཛད་དུ་གསོལ། །དེ་མ་ཐོབ་ཀྱི་ཚེ་རབས་ཀུན་ཏུ་ཡང་། །ལྷ་དང་མི་ཡི་བདེ་བ་མཆོག་ཐོབ་ནས། །ཐམས་ཅད་མཁྱེན་པ་སྒྲུབ་པར་བྱེད་པ་ལ། །བར་ཆད་གདོན་བགེགས་རིམས་དང་ནད་
ལ་སོགས། །དུས་མིན་འཆི་བར་གྱུར་པ་སྣ་ཚོགས་དང༌། །རྨི་ལམ་ངན་དང་མཚན་མ་ངན་པ་དང༌། །འཇིགས་པ་བརྒྱད་སོགས་ཉེ་བར་འཚེ་བ་རྣམས། །མྱུར་དུ་ཞི་ཞིང་མེད་པར་མཛད་དུ་གསོལ། །

འཇིག་རྟེན་འཇིག་རྟེན་ལས་ནི་འདས་པ་ཡི། །བཀྲ་ཤིས་བདེ་ལེགས་ཕུན་སུམ་ཚོགས་པ་ཡི། །འཕེལ་ཞིང་རྒྱས་པའི་དོན་རྣམས་མ་ལུས་པ། །འབད་མེད་ལྷུན་གྱིས་གྲུབ་པར་མཛད་དུ་གསོལ། །སྒྲུབ་
ལ་བརྩོན་ཞིང་དམ་ཆོས་འཕེལ་བ་དང་། །རྟག་ཏུ་ཁྱེད་སྒྲུབ་ཞལ་མཆོག་མཐོང་བ་དང་། །སྟོང་ཉིད་དོན་རྟོགས་བྱང་སེམས་རིན་པོ་ཆེ། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །ཅེས་འདོད་པའི་གསོལ་
འདེབས་བློ་ཀ་ལྔ་རྗེ་བཙུན་གྲགས་པ་རྒྱལ་མཚན་གྱིས་མཛད་པའོ། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་
པ་ཡང་བདག་གིས་དེར་ཐོབ་ཤོག །བདག་གིས་ཚེ་རབས་སྔོན་ནས་བསྒྲུབས་པའི་ལྷ། །དུས་གསུམ་སངས་རྒྱས་ཀུན་གྱི་ཕྲིན་ལས་མ། །སྔོ་ལྗང་ཞལ་གཅིག་ཕྱག་གཉིས་མྱུར་ཞི་དཔའ། །ཡུམ་གྱུར་ཨུཏྤལ་
བསྣམས་པའི་བཀྲ་ཤིས་ཤོག །རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་

༄༅། །བར་ཤོག །སརྦ་མངྒ་ལཾ། དགེའོ། ༈ རྗེ་བཙུན་སྒྲོལ་མ་ཉེར་གཅིག་གི་བསྟོད་པ་བྱིན་རླབས་མྱུར་མགྱོགས་བཞུགས་སོ། །རྒྱལ་བ་ཀུན་གྱི་སྤྱན་སྔར་ཐུགས་བསྐྱེད་རྒྱལ་བའི་ཡུམ་གྱུར་མ་ལུས་རྒྱལ་བའི་ཕྲིན་ལས་ཀུན་བསྒྲུབ་
མ། །མྱུར་མ་དཔའ་མོ་དབྱངས་ཅན་མ་དང་བསོད་ནམས་མཆོག་སྟེར་རྣམ་རྒྱལ་རིག་བྱེད་མ་དང་འཇིགས་བྱེད་མ། །གཞན་གྱིས་མི་ཐུབ་གཞན་ལས་རྒྱལ་དང་སེང་ལྡེང་ནགས་ཀྱི་སྒྲོལ་མ་འཇིག་རྟེན་
གསུམ་རྒྱལ་ནོར་གཏེར་མ། །བཀྲ་ཤིས་དོན་བྱེད་དགྲ་དཔུང་འཇོམས་མ་ཁྲོ་གཉེར་ཅན་མཛད་རབ་ཞི་མ་དང་འབར་བའི་འོད་ཅན་མ། །དཔག་མེད་གནོན་མ་རྨ་བྱ་ཆེན་མོ་མི་ཕམ་རྒྱལ་མོ་རི་ཁྲོད་མ་
དང་འོད་ཟེར་ཅན་མར་འདུད། །འགྲོ་ཀུན་སྲིད་པའི་མཚོ་ལས་སྒྲོལ་ཕྱིར་བྱང་ཆུབ་ཐོབ་འདོད་བདག་ཀྱང་ཁྱེད་ལ་རེ་འོ་རྗེ་བཙུན་མ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཅེས་རྒྱ་གར་གྱི་པཎ་ཊི་ཏ་རྣམས་ཀྱིས་ཐུགས་དམ་
རྒྱུན་ཁྱེར་གྱི་གསོལ་འདེབས་བྱིན་རླབས་མྱུར་མགྱོགས་མ་ཅེས་བྱ་བ་འདི་ནི་བསྟན་བཅོས་ནས་བྱུང་བ་བྱིན་རླབས་མྱུར་ཞིང་། ཚར་བརྒྱ་སྟོང་ཁྲི་འབུམ་སོགས་གྲངས་མང་བསོགས་པ་ལ་ཉེ་བར་མཁོ་བའོ། ༈ སྒྲོལ་མའི་གསོལ་འདེབས་འཇིགས་པ་བརྒྱད་སྐྱོབས་མ་བཞུགས། །ཨོཾ་འཇིགས་

པ་བརྒྱད་སྐྱོབས་མ་ལ་ཕྱག་འཚལ་ལོ། །བཀྲ་ཤིས་དཔལ་འབར་མ་ལ༴ ངན་སོང་སྒོ་བཀགས་མ་ལཿ མཐོ་རིས་ལམ་འདྲེན་མ་ལ༴ རྟག་ཏུ་ཁྱེད་ཀྱིས་བསྟོངས་བར་བྱས། །ད་དུང་ཐུགས་རྗེས་བསྐྱབ་ཏུ་
གསོལ། །ཇོ་བོ་རྗེས་མཛད་པའོ། །

༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་བཞུགས་སོ། །

༄༅། །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་
ཕྱག་འཚལ་ལོ། །རྒྱ་གར་སྐད་དུ། བྷ་ག་ཝ་ཏི་པྲ་ཛྙཱ་པཱ་ར་མི་ཏཱ་ཧྲི་ད་ཡ། བོད་སྐད་དུ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ། །བཅོམ་ལྡན་འདས་མ་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ། བྱ་རྒོད་ཕུང་པོའི་རི་ལ་དགེ་སློང་གི་དགེ་
འདུན་ཆེན་པོ་དང༌། བྱང་ཆུབ་སེམས་དཔའི་དགེ་འདུན་ཆེན་པོ་དང་། ཐབས་གཅིག་ཏུ་བཞུགས་ཏེ། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་

༄༅། །གྲངས་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་
ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་རང་བཞིན་གྱིས་སྟོང་པར་རྣམ་པར་བལྟའོ། །དེ་ནས་སངས་རྒྱས་ཀྱི་མཐུས། ཚེ་དང་
ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུ་མོ་
གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་། བྱང་ཆུབ་སེམས་དཔའ་སེམས་དཔའ་

ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོའི་སྤྱོད་པ་སྤྱད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་ལ་རང་བཞིན་གྱིས་སྟོང་པར་ཡང་དག་པར་རྗེས་སུ་བལྟའོ། །གཟུགས་སྟོང་པའོ། །སྟོང་པ་ཉིད་གཟུགས་སོ། །
གཟུགས་ལས་ཀྱང་སྟོང་པ་ཉིད་གཞན་མ་ཡིན་ནོ། །སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །
བཙུན་པ་ཤཱ་རིའི་བུ་དེ་ལྟ་བས་ན། ཆོས་ཐམས་ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ། མ་འགག་པ། དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའོ། །ཤཱ་རིའི་
བུ་དེ་ལྟ་བས་ན། སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་མེད། འདུ་བྱེད་མེད། རྣམ་པར་ཤེས་པ་མེད། མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད། གཟུགས་

༄༅། །མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །མིག་གི་ཁམས་མེད་པ་ནས། ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །མ་རིག་པ་མེད།
མ་རིག་པ་ཟད་པ་མེད་པ་ནས། རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ། །དེ་བཞིན་དུ་སྡུག་བསྔལ་བ་དང་། །ཀུན་འབྱུང་བ་དང་། འགོག་པ་དང་། ལམ་མེད། ཡེ་ཤེས་མེད། ཐོབ་པ་མེད། མ་
 ཐོབ་པ་ཡང་མེད་དོ། །ཤཱ་རིའི་བུ་དེ་ལྟ་བས་ན་བྱང་ཆུབ་སེམས་དཔའ་རྣམས་ལ་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན་ཅིང་གནས་ཏེ། སེམས་ལ་སྒྲིབ་པ་མེད་ཅིང་
སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོ་འདི་ལ་བརྟེན་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིགས་པ་ཆེན་པོའི་སྔགས།

བླ་ན་མེད་པའི་སྔགས། མི་མཉམ་པ་དང་མཉམ་པར་བྱེད་པའི་སྔགས། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། མི་རྫུན་པས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་
ཕྱིན་པའི་སྔགས་སྨྲས་པ། ཏདྱ་ཐཱ་ཨོཾ་ག་ཏེ་ག་ཏེ་པཱ་ར་ག་ཏེ། པཱ་ར་སཾ་ག་ཏེ། བོ་དྷི་སྭཱ་ཧཱ། ཤ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས། དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་ལ་བསླབ་པར་བྱའོ། །དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་
སོ་ཞེས་བྱ་བ་བྱིན་ནས། ལེགས་སོ་ལེགས་སོ། །རིགས་ཀྱི་བུ་དེ་དེ་བཞིན་ནོ། །དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་སྟེ། དེ་
བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་རིའི་བུ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་

༄༅། །སྤྱན་རས་གཟིགས་དབང་ཕྱུག་དང་། ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་མི་དང་ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། །བཅོམ་ལྡན་འདས་ཀྱིས་གསུང་པ་
ལ་མངོན་པར་བསྟོད་དོ། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྫོགས་སོ། ། ༈ ན་མོ་བླ་མ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་
འཚལ་ལོ། །ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །བདག་གི་བདེན་པའི་ཚིག་རྣམས་འགྲུབ་པར་གྱུར་ཅིག ཇི་ལྟར་སྔོན་ལྷའི་དབང་པོ་བརྒྱ་བྱིན་གྱིས་ཤེས་རབ་ཀྱི་ཕ་རོལ་
ཏུ་ཕྱིན་པའི་དོན་ཟབ་མོ་ཡིད་ལ་བསམ་ཞིང་ཚིག་ཁ་ཏོན་དུ་བྱས་པ་ལ་བརྟེན་ནས། བདུད་སྡིག་ཅན་ལ་སོགས་པ་མི་མཐུན་པའི་ཕྱོགས་ངན་པ་ཐམས་ཅད་ཕྱིར་བཟློག་པ་དེ་བཞིན་དུ་བདག་གིས་ཀྱང་
ཡུམ་ཆེན་མོ་ཤེས་རབ་ཀྱི་ཕ་རོལ་དུ་ཕྱིན་པའི་ཟབ་མོ་ཡིད་ལ་བསམ་ཞིང་ཚིག་ཁ་ཏོན་ཏུ་བྱས་པ་ལ་བརྟེན་ནས་བདུད་སྡིག་ཅན་ལ་སོགས་པའི་མི་མཐུན་པའི་ཕྱོགས་ངན་པ་ཐམས་ཅད་ཕྱིར་བཟློག་པར་

གྱུར་ཅིག མེད་པར་གྱུར་ཅིག ཞི་བར་གྱུར་ཅིག རབ་ཏུ་ཞི་བར་གྱུར་ཅིག ཅེས་པའི་མཇུག་ཏུ། གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་
མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་སྟོན་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །བགེགས་རིགས་སྟོང་ཕྲག་བརྒྱད་ཅུ་ཞི་
བ་དང༌། །མི་མཐུན་གནོད་པའི་རྐྱེན་དང་བྲལ་བ་དང༌། །མཐུན་པ་འགྲུབ་ཅིང་ཕུན་སུམ་ཚོགས་པ་ཡི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །རྫོགས་པའི་བྱང་ཆུབ་སྒྲུབ་པ་ལ། །ཕྱི་དང་
ནང་གི་འཚེ་བ་ཡི། །བར་དུ་གཅོད་པ་ཐམས་ཅད་ཀུན། །ཉེ་བར་ཞི་བར་མཛད་དུ་གསོལ། །སོགས་བརྗོད་པར་བྱའོ། །

༄༅། །གཙུག་ཏོར་གདུགས་དཀར་མོའི་བསྒོམ་བཟླས་བདེ་བ་ཅན་གྱི་ཞིང་དུ་བགྲོད་པའི་
གདམས་པ་བྱ་རྒྱལ་ཁྱུང་གི་རྟ་ཕོ་བཞུགས་སོ། །

༄༅། །ན་མོ་ཤཱཀྱ་མུ་ན་ཡེ། ཚེ་དཔག་མེད་པའི་ཡུམ་མཆོག་གོས་དཀར་མོ། །རབ་ཏུ་ཁྲོས་པ་ལྷ་མོ་འདི་ཡིན་པས། །བདེ་བ་ཅན་དུ་སྐྱེ་བ་དེ་ཡི་དོན། །མ་མགོན་ལྕམ་དྲལ་དམ་ལ་བཏགས་པའི་ཕྱིར། །ཐུབ་པའི་གཙུག་ཏོར་ནས་ནི་ལྷ་འདི་སྤྲུལ། །
བྱད་ཁ་ཟློག་པར་ཟབ་པ་དེ་ཡི་དོན། །ཞལ་ནས་མ་གསུངས་ཐུབ་པའི་གཙུག་ཏོར་ནས། །མདོ་དང་གཟུངས་ཀྱི་སྒྲ་གྲགས་གཙུག་ཏོར་ཟེར། །འདི་ཉིད་བྱ་བའི་རྒྱུད་ནི་ཡིན་ན་ཡང་། །བྱ་རྒྱུད་བླ་མེད་ལྟར་དུ་ཉམས་ལེན་པ། །ཛེ་ཏཱ་རི་དང་རྡོ་རྗེ་གདན་
པ་སོགས། །གྲུབ་ཆེན་མང་པོའི་མཛད་ལྟར་ཉམས་ལེན་བདེ། །དགའ་རབ་རྡོ་རྗེ་འཇམ་དཔལ་བཤེས་གཉེན་ནས། །བི་མ་མི་ཏྲར་བརྒྱུད་པ་རྙིང་མའི་ལུགས། །གུ་རུ་ཁྲག་འཐུང་ནག་པོའི་གཏེར་མ་དང་། །སྒྲུབ་ཐབས་རྒྱ་མཚོ་བརྒྱ་རྩའི་རྒྱ་གཞུང་དང་། །
མཐོང་བ་དོན་ལྡན་དབང་ཕྱུག་རྡོ་རྗེ་སོགས། །བོད་གཞུང་ཚད་ལྡན་རྣམས་ཀྱི་བཅུད་བསྡུས་ཏེ། །ཉམས་ལེན་བདེ་ཞིང་བྱིན་རླབས་ཆེ་བ་འདི། །ནད་གདོན་བྱད་ཀ་གཏད་མནན་ཟློག་པ་ལ། །རྡོ་རྗེ་ཕ་ལམ་རལ་གྲི་ཉིད་དང་མཚུངས། །བདེ་བ་ཅན་

༄༅། །གྱི་ཞིང་ཁམས་བགྲོད་འདོད་ན། །བྱ་རྒྱལ་ཁྱུང་ལ་ཆིབས་ནས་འགྲོ་དང་མཚུངས། །དེ་ཕྱིར་འདི་ལ་རྒྱུན་ཁྱེར་ཉམས་ལེན་མཛོད། ། ཨཱཿ ཆོས་རྣམས་སྨྲ་བསམ་བརྗོད་མེད་སྟོང་པ་ཉིད། །ཨོ་གྱིས་མཚན་
པའི་གདུགས་དཀར་ཡོངས་གྱུར་ལས། །དྲན་རྫོགས་དམ་ཡེ་དབྱེར་མེད་རང་ཉིད་ནི། །རྡོ་རྗེ་གཙུག་ཏོར་ཕྱིར་ཟློག་ཆེན་མོའི་སྐུ། །དབུ་སྟོང་མདུན་ཞལ་སྒེག་པ་ཉིས་བརྒྱ་
དཀར། །གཡས་ཞལ་ཉིས་བརྒྱ་འཇིགས་རུང་དགོད་པ་སེར། །རྒྱབ་ཞལ་ཉིས་བརྒྱ་དམར་པོ་གཤེ་དང་རྔམ། །གཡོན་ཞལ་ལྗང་ཁུ་ཉིས་བརྒྱ་སྙིང་རྗེ་ཞི། །སྟེང་ཞལ་སྔོན་པོ་
ཉིས་བརྒྱ་དྲག་ལ་གཏུམ། །དབུ་རེར་རྡོ་རྗེའི་མཚན་རྟགས་སྤྱན་གསུམ་གསུམ། །སྐུ་མདོག་དཀར་ཞིང་སྤྱན་མིག་བྱེ་བ་འབུམ། །ཟུར་མིག་བགྲད་པས་གློག་འགྱུ་དྲག་ཏུ་

གཟིགས། །གཡས་ཕྱག་ལྔ་བརྒྱ་གཡོན་ཕྱག་ལྔ་བརྒྱ་ཡིས། །ཐམས་ཅད་བསམ་ཆོད་རལ་གྲི་འབར་བ་ཕྱར། །ཞབས་གཡས་ལྔ་བརྒྱ་བརྐྱངས་པས་འཇིགས་ཀུན་མནན། །ཞབས་གཡོན་ལྔ་བརྒྱ་
བསྐུམ་པས་གདོན་ཀུན་མནན། །སངས་རྒྱས་བྱེ་བ་ཕྲག་བདུན་ཅོད་པན་འཆང་། །དབུ་གཙུག་གདུགས་དཀར་བདུན་ནི་བརྩེགས་མར་འཁོར། །བ་སྤུ་ཐམས་ཅད་ཡེ་ཤེས་འོད་ཟེར་འབར། །ལྷ་རྫས་ན་
བཟའ་ཞི་ཁྲོའི་རྒྱན་དང་ལྡན། །དཔྲལ་བར་རྣམ་སྣང་ཐུགས་ཀར་ཨོ་དཀར་པོ། །མགྲིན་པར་སྣང་མཐའི་ཐུགས་ཀར་ཨཱདམར་པོ། །ཐུགས་སྨད་རྡོར་སེམས་ཐུགས་ཀར་ཧཱུཾ་སྔོན་པོ། །ཐུགས་དབུས་ཟླ་སྟེང་
ཨོཾ་ཡིག་དཀར་པོའི་མཐར། །སྔགས་ཕྲེང་འོད་ཀྱིས་སྒྲིབ་བསལ་མཐུ་སྟོབས་རྒྱས། །ཡ་སོ་ཁྲོ་བཅུ་མ་སོ་ཁྲོ་མོ་བཅུ། །སྨ་ར་མེ་དཔུང་རལ་གྲི་ངར་མའི་ལྕེ། །མགྲིན་པར་ཉི་ཟླ་རང་ལུས་མེ་དཔུང་འབར། །
གནོད་བྱེད་ཐམས་ཅད་གཞོབ་ཐུལ་བསྲེགས་པར་བསམ། །དེ་ཡན་མངོན་རྟོགས་བློ་ལ་མ་ཟིན་ཀྱང༌། །དམིགས་པ་བསྒོམ་པ་ཁོ་ནས་ཆོག་པ་སྟེ། །བསྒོམས་པ་ཙམ་གྱིས་མནན་གཏད་ངག་མནན་སོགས། །གྲོལ་བར་གུ་རུ་ཁྲག་འཐུང་ནག་པོས་གསུངས། །འདི་

༄༅། །ནི་ངག་ཏུ་འདོན་པ་གལ་ཆེ་སྟེ། །ཧཱུྃ། རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་སྟོང་མངའ་བ་ཆེན་མོ། རྡོ་རྗེ་མི་ཕྱེད་འབར་བའི་མཚན་
རྟགས་ཅན། རྡོ་རྗེ་ཡངས་པ་ཆེན་པོས་ས་གསུམ་གྱི་དཀྱིལ་འཁོར་ལ་མངའ་མཛད་མ། ཀུན་ནས་བདག་ཅག་མི་ནོར་འཁོར་དང་བཅས་པ་ཐམས་ཅད་ལ་ཉིན་དང་མཚན་དུ་བསྲུང་དུ་གསོལ། ཏདྱ་ཐཱ།
ཨོཾ་ཨ་ན་ལེ། ཨ་ན་ལེ། བི་ཥ་དེ། བི་ཥ་དེ། བཻ་ར་བཻ་ར། བཛྲ་དྷ་ར་ནི། བྷནྡྷ་བྷནྡྷ་ནི། བཛྲ་པཱ་ཎི་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཧཱུྃ་དྲུཾ་བྷནྡྷ་ཕཊ། མ་མ་རཀྵ་རཀྵ་སྭཱ་ཧཱ། བདག་དང་བསྲུང་བྱའི་ལུས་ངག་ཡིད་གསུམ་
མནན་པ་དང་བཅིངས་པ་ཐམས་ཅད་ཕྱེས་ཕྱེས་ཁྲོལ་ཁྲོལ། མནན་པ་དང་བཅིངས་པ་དང་བསྡམས་པ་ཐམས་ཅད་སརྦ་ཨ་པཱ་ན་ཡེ་སྭཱ་ཧཱ། ཞི་བ་ཤཱིནྟཾ་ཀུ་རུ་ཡེ་སྭཱ་ཧཱ། ཞེས་པའི་བར་དེ་རབ་བདུན་འབྲིང་ལྔ་དང་། །ཐ་
མ་ཚར་གསུམ་ཙམ་ནི་བརྗོད་པའི་རྗེས། །སྙིང་པོ་དང་ནི་ཉེ་སྙིང་སྔགས་འདི་གཉིས། །རང་གི་གང་མོས་བསྙེན་པ་ཅི་འགྲུབ་བྱ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་ཧཱུཾ་ཕཊ། ཧཱུཾ་མ་མ་ཧཱུཾ་ནི་སྭཱ་ཧཱ། སྙིང་པོའོ། །ཨོཾ་མ་མ་ཧཱུཾ་ནི་སྭཱ་ཧཱ། ཉེ་བའི་སྙིང་པོའོ། །ཨརྒྷཾ་པཱདྱཾ་

པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱཱ་ཤཔྟ་པྲ་ཏཱིཙྪ་སྭཱ་ཧཱ། ཧཱུྃ། སྐྱོབ་པ་ཤཱཀྱ་སེང་གེ་ཡི། །གཙུག་ཏོར་འོད་ཀྱི་འཕྲོ་འདུ་ལས། །བྱུང་བའི་ལྷ་མོ་སྟོབས་ཆེན་མོ། །རིག་པའི་རྒྱལ་མོར་ཕྱག་འཚལ་བསྟོད། །འདི་
ལྟར་བསྒོམས་བཟླས་བྱས་པའི་བསོད་ནམས་ཀྱིས། །མི་གཙང་ལུས་འདི་བོར་བར་གྱུར་མ་ཐག །བདེ་བ་ཅན་དུ་རྫུས་ཏེ་སྐྱེ་བར་ཤོག །སྐྱེས་མ་ཐག་ཏུ་ས་བཅུ་རབ་བགྲོད་ནས། །སྤྲུལ་པས་ཕྱོགས་བཅུར་
གཞན་དོན་བྱེད་པར་ཤོག །དེ་ནས་སྒོམ་མཁན་སེམས་ལ་ཧྲིག་གེར་བལྟ། །ཅི་ཡང་མ་མཐོང་ངང་དུ་ས་ལེར་གཞག །རྒྱུན་དུ་དམིགས་པ་ལ་སོགས་མ་གསལ་ཡང་། །སྔགས་ཐུང་གཉིས་པོ་སྤྱོད་ལམ་ཀུན་ཏུ་འདོན། །ཀྱེ་མ་ཚེ་སྔོན་བསོད་ནམས་དམན་པའི་མཐུས། །ཟོས་པ་
མེད་པའི་དོམ་ཡིག་ཟེར་བའི་དཔེ། །བྱས་པ་མེད་ཀྱང་གཏད་ཡིག་ནང་དུ་ཐེབས། །བན་བོན་མང་པོའི་མཐུ་གཏད་ཞབས་སུ་སོང་། །ན་ཚ་རྐྱེན་ངན་མང་པོས་རྒྱུན་དུ་མནར། །འཆི་བ་དྲན་ཞིང་དམ་ཆོས་འདོད་ན་ཡང༌། །དམ་ཆོས་ཚུལ་བཞིན་སྤྱོད་པའི་སྐལ་བ་མེད། །ནམ་འཆི་ཆ་མེད་འཆི་
བ་ཟློག་ཐབས་མེད། །ཤི་ནས་གར་འགྲོ་ཆ་མེད་ཨ་ཙ་མ། །རིགས་དྲུག་གང་དུ་སྐྱེས་ཀྱང་སྡུག་བསྔལ་ཆེ། །དེ་འདྲ་ཡིད་ལ་དྲན་མཁན་མི་ཡོད་ན། །གདམས་པ་འདི་ལ་རྒྱུན་དུ་ཐུགས་དམ་མཛོད། །སྔོན་ཚེ་ཆོས་རྒྱལ་ཁྲི་སྲོང་ལྡེའུ་བཙན་གྱིས། །མཐའ་དབུས་མཁས་པ་བརྒྱ་རྩ་གདན་

༄༅། །དྲངས་ནས། །བཀའ་འགྱུར་བསྟན་འགྱུར་ཐམས་ཅད་བོད་དུ་བསྒྱུར། །དེ་དུས་རྒྱལ་པོའི་སྐུ་རིམ་བྱད་ཟློག་ལ། །བཀའ་འགྱུར་ནང་ནས་འདི་ལས་ཟབ་མ་རྙེད། །རྒྱལ་པོའི་སྐུ་རིམ་བྱད་ཟློག་འདི་ལ་བྱས། །རྒྱ་གར་མུ་སྟེགས་རྒྱ་ནག་ཧཱ་ཤང་དང་། །བོད་ཀྱི་བོན་པོས་བྲུབས་ཀྱང་
གནོད་མ་ནུས། །དུས་ཕྱིས་སོག་པོ་ཨོ་རོད་རྒྱལ་པོ་དེས། །འདི་ལ་རྒྱུན་དུ་ཐུགས་དམ་ཞལ་འདོན་མཛད། །ཀར་བསྟན་རྩད་ནས་བརླགས་ཀྱང་གནོད་མ་ནུས། །དེ་ཕྱིར་བྱད་ཟློག་འདི་ལས་ཟབ་པ་མེད། །གཞན་ཡང་འདི་ཡི་རྒྱུད་ནས་གསུངས་པའི་དོན། །ཤིན་ཏུ་བསྡུས་ཏེ་ཚིགས་སུ་བཅད་
སྨྲ་ན། །སངས་རྒྱས་བྱེ་བ་གྲངས་མེད་དུ་མ་ཡི། །བྱིན་རླབས་བསོད་ནམས་རང་གིས་འཐོབ་པར་གསུངས། །མཚམས་མེད་ལྔ་དང་ལས་ཀྱི་སྒྲིབ་པ་རྣམས། །ཐམས་ཅད་མ་ལུས་བྱང་ཞིང་དག་པར་འགྱུར། །རང་གི་ཚེ་དང་བསོད་ནམས་སྟོབས་ཆེར་འཕེལ། །ནམ་ཞིག་འདི་ནས་ཤི་འཕོས་
གྱུར་མ་ཐག །བདེ་བ་ཅན་གྱི་ཞིང་དེར་སྐྱེ་བར་གསུངས། །ཚེ་འདིའི་རྐྱེན་ཟློག་ཕྱི་མ་ཞིང་ཁམས་འཐོབ། །ཕྱིར་མི་ལྡོག་པ་གཏན་གྱི་འདུན་མ་སྟེ། །རྫོགས་པའི་སངས་རྒྱས་འཐོབ་ལ་ཐག་ཉེ་བ། །འདི་འདྲ་རང་དང་གཞན་ལ་ཕན་པའི་ཕྱིར། །རཱ་ག་ཨ་སྱས་གཞུང་དང་མན་ངག་བསྡེབས། །
པདྨ་མཐར་ཕྱིན་ཅེས་བྱས་ཡི་གེར་བྲིས། །འདི་ལ་སྔགས་སྒྲ་མ་དག་འགལ་འཁྲུལ་སོགས། །མཆིས་ན་ཡེ་ཤེས་སྤྱན་ལྡན་རྣམས་ལ་འཆགས། །དགེ་བས་འགྲོ་ཀུན་བར་ཆད་རྐྱེན་ཞི་ནས། །ཕྱི་མ་བདེ་ཆེན་ཞིང་དུ་སྐྱེ་བར་ཤོག །སྐྱེས་ནས་གཞན་དོན་དཔག་མེད་འགྲུབ་པར་ཤོག །མངྒ་ལཾ། །

༈ བཅོམ་ལྡན་གདུགས་དཀར་ལྷ་ཚོགས་རྣམས། །མཐུ་སྟོབས་ཐོགས་པ་མི་མངའ་ཞིང་། །ཐུགས་རྗེ་སྨོན་ལམ་མཐུ་བཙན་པས། །བདག་གིས་གསོལ་བ་བཏབ་པ་བཞིན། །སངས་རྒྱས་བསྟན་པ་དར་
བ་དང་། །སེམས་ཅན་ཐམས་ཅད་བདེ་གྱུར་ཅིག །རྒྱུ་སྦྱོར་ཡོན་བདག་འཁོར་བཅས་ཀྱི། །ཆགས་ཆེན་ཉམ་ང་བཟློག་ཏུ་གསོལ། །རྨི་ལམ་མཚན་མ་ངན་པ་ཟློག །རྟགས་དང་རྟེན་འབྲེལ་ངན་པ་ཟློག །
དགྲ་འདྲེའི་བསམ་སྦྱོར་ངན་པ་ཟློག །ལྟས་ངན་བརྒྱད་ཅུ་རྩ་གཅིག་ཟློག །ཡེ་འགྲོགས་སུམ་བརྒྱ་དྲུག་ཅུ་ཟློག །ནད་རིགས་བཞི་བརྒྱ་རྩ་བཞི་ཟློག །བགེགས་རིགས་སྟོང་ཕྲག་བརྒྱད་ཅུ་ཟློག །དུས་མིན་
འཆི་བ་རྣམ་བརྒྱད་ཟློག །ཡས་ཀྱི་བདུད་དུ་གཡོས་པ་ཟློག །མས་ཀྱི་སྲི་རུ་ལངས་པ་ཟློག །དཔྲལ་བའི་གཤེད་དུ་བརྐོས་པ་ཟློག །ཕ་མེས་དུར་སྲི་ལངས་པ་ཟློག །མི་ལ་ནད་དུ་གཏོང་བ་ཟློག །ཕྱུགས་
ལ་གོད་ཁ་བྱེད་པ་ཟློག །གནམ་གྱི་དལ་ཁ་ཐེབས་པ་ཟློག །ས་ཡི་དུག་མདའ་གཡོས་པ་ཟློག །སྨེ་བ་སྤར་ཁ་ངན་པ་ཟློག །སྐེག་དང་ཕུང་སྲི་ལངས་པ་བཟློག་ཏུ་གསོལ། །ཅེས་པ་འདི་གྲུབ་ཆེན་ལས་

༄༅། །ཀྱི་རྡོ་རྗེས་མཛད་པའོ། །བདེ་གཤེགས་ཐུགས་རྗེས་གཙུག་ཏོར་ལས་འཁྲུངས་ཤིང་། །བདེ་འབྱུང་བསྟན་ལ་གནོད་བྱེད་ཚར་བཅད་ནས། །བདེ་ལེགས་འབྲས་བུ་ཉེ་བར་སྩོལ་མཛད་པའི། །བདེ་
མཆོག་གདུགས་དཀར་ཅན་གྱིས་བཀྲ་ཤིས་ཤོག །སྡོམ་བརྩོན་ཤེས་རབ་རྒྱལ་མཚན་སོགས་ཀྱིས་བསྐུལ་ངོར་རྗེ་བླ་མ་བློ་བཟང་གྲགས་པའི་དཔལ་གྱིས་སྦྱར་བའོ། །

༄༅། ། ༈ མ་མོ་མཁའ་འགྲོ་ཡོངས་ཀྱི་གཙོ་མོ་སྟེ། །བར་ཆད་སེལ་མཛད་བདུད་འདུལ་དྲག་མོའི་གཙོ། །རིགས་ཀྱི་ལྷ་མོ་གསང་བ་ཡེ་ཤེས་དབྱངས། །མ་སྲིད་མཁའ་འགྲོའི་ཚོགས་ལ་ཕྱག་འཚལ་ལོ། །
ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ སེང་གདོང་བཟློག་པ་ནི། ན་མོ། བླ་མ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །
མཁའ་འགྲོ་མ་སེང་གེའི་གདོང་པ་ཅན་ལ་ཕྱག་འཚལ་ལོ། །འཁོར་འཇིག་རྟེན་དང་འཇིག་རྟེན་ལས་འདས་པའི་མཁའ་འགྲོའི་ཚོགས་ཀྱིས་བསྐོར་བ་རྣམས་ལ་ཕྱག་འཚལ་ལོ། །ཁྱེད་རྣམས་ལ་ཕྱག་འཚལ་
བའི་མཐུ་དང་ནུས་པ་ལ་བརྟེན་ནས་བདག་གིས་བདེན་པའི་ཚིག་འདི་འགྲུབ་པར་གྱུར་ཅིག །སྔོན་ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་གནས་ཀྱིས་མཁའ་འགྲོ་མ་སེང་གེའི་གདོང་པ་ཅན་གྱི་ལྟ་
སྒོམ་ཟབ་མོ་ཡིད་ལ་བྱས་ཤིང་། སྔགས་བསྒྲུབ་ཟབ་མོ་ཁ་བཏོན་དུ་བགྱིས་པའི་མཐུ་དང་ནུས་པ་ལ་བརྟེན་ནས། ཕྱི་བ་མུ་སྟེགས་ཀྱི་སྟོན་པ་ལྔ་བརྒྱའི་ངན་སྔགས་ཕྱིར་བཟློག་པ་དེ་བཞིན་དུ། བདག་

གིས་ཀྱང་མཁའ་འགྲོ་མ་སེང་གེའི་གདོང་པ་ཅན་གྱི་ལྟ་སྒོམ་ཟབ་མོ་ཡིད་ལ་བྱས་ཤིང་། སྔགས་བསྒྲུབ་ཟབ་མོ་ཁ་བཏོན་ཏུ་བགྱིས་པའི་མཐུ་དང་ནུས་པ་ལ་བརྟེན་ནས། སྤྱིར་སངས་རྒྱས་བསྟན་པའི་
སྤྱི་དགྲ། དགོས་དཔལ་ལྡན་བླ་མའི་སྐུ་དགྲ །ཁྱད་པར་དུ་རིག་འཛིན་རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་རྣམས་ལ། སྔ་དགྲ་ལག་གིས་བརྡར་བ། ཕྱི་དགྲ་ཡིད་ལ་སེམས་པ་སྔོན་
གྱི་ལས་དང་། འཕྲལ་གྱི་རྐྱེན་ལས་གྱུར་པའི་རྐྱེན་ཕྱི་ནང་གི་འགལ་རྐྱེན་བར་ཆད་མི་མཐུན་པའི་ཕྱོགས་མི་དང་མི་མ་ཡིན་པའི་གནོད་པ་བསམ་ངན་སྦྱོར་རྩུབ། གཞན་གྱི་བྱད་ཁ་རྦོད་གཏོང་དམོད་ཚིག་
གིས་སྦྱོར་བ་ངན་པ། ཕ་རོལ་གྱིས་མཐུ་མནན་གཏད་གཟེར་གསུམ་མི་ཁ་བྲ་མཆུ་ལོ་སྐེག་ཟླ་སྐེག་ཞག་སྐེག་ཟ་སྐེག་རྨི་ལམ་ངན་པ་མཚན་མ་ངན་པ། སྤང་བྱ་མི་མཐུན་པའི་ཕྱོགས་ནད་དང་གདོན་དང་
རྐྱེན་དང་རིམས་དང་བར་དུ་གཅོད་པ་ཐམས་ཅད་མཁའ་འགྲོ་མ་སེང་གེའི་གདོང་པ་ཅན་གྱི་བཀའ་ཡི་བདེན་པས་ཕྱིར་ཟློག་པར་གྱུར་ཅིག །མེད་པར་གྱུར་ཅིག ༑བརླག་པར་གྱུར་ཅིག ཧཱུཾ། ཁྲོ་མོ་འབར་

༄༅། །བའི་ཚོགས་རྣམས་ཀྱིས། །དགྲ་བགེགས་བྱད་མ་ཐམས་ཅད་ཀུན། །ལུས་སྲོག་ཐལ་བའི་རྡུལ་བཞིན་བརློགས༑ ༑རྣམ་ཤེས་ཆོས་ཀྱི་དབྱིངས་སུ་སྤོར། མཁའ་འགྲོའི་གོ་འཕང་མྱུར་ཐོབ་ཤོག །
༈ སེང་གདོང་མའི་སྒྲུབ་ཐབས་བཞུགས། དཔལ་ལྡན་རྡོ་རྗེ་ཕག་མོ་ནིཿ དྲག་མོ་སེང་གེའི་གདོང་བ་ཅནཿ ཡེ་ཤེས་མེ་ཡི་འོད་ཟེར་འཕྲོཿ སེང་གེའི་གདོང་ཅན་ལྷ་མོར་འདུདཿ ཨཿཀཿསཿམཿརཿཙཿཤཿདཿརཿསཿ
མཿརཿཡཿཕཊཿདཀོན་མཆོག་གསུམ་གྱི་བདེན་པ་དངཿ མཁའ་འགྲོ་མ་སེང་གེའི་གདོང་པ་ཅན་ཁྱེད་ཀྱི་རིག་སྔགས་བཟླས་པའི་མཐུ་དང་ནུས་པ་ལ་བརྟེན་ནས་བདག་ཅག་དཔོན་སློབ་འཁོར་དང་བཅས་
པ་རྣམས་ལ་སྡང་བར་བྱེད་པའི་དགྲཿ གནོད་པར་བྱེད་པའི་བགེགསཿ བར་དུ་གཅོད་པའི་རྐྱེནཿ མདོར་ན་བཀྲ་མི་ཤིས་པའི་ཕྱོཊ་རིས་ངན་པ་ཐམས་ཅད་ཕྱིར་ཟློག་པར་གྱུར་ཅིག ཅེས་ཐལ་མོ་ལན་གཅིག་
བརྡབ་བོཿ ཁྲོ་མོ་འབར་བའི་ཚོཊ་རྣམས་ཀྱི། །དགྲ་བགེཊ་བྱད་མ་ཐམས་ཅད་ཀྱི། །ལུས་ངག་ཐལ་བའི་རྡུལ་དུ་རློག །རྣམ་ཤེས་ཆོས་ཀྱི་དབྱིངས་སུ་དྲོངས། །ཁྱོད་ཀྱི་རིག་སྔགས་བཟླས་པའི་མཐུས། །

གནོད་བྱེད་མ་ལུས་ཞི་བ་དང་། །ཅི་བསམ་ཡིད་བཞིན་འགྲུབ་པ་དང་། །བཤད་སྒྲུབ་བསྟན་པ་རྒྱས་པར་མཛོད། །བགེགས་རིགས་སྟོང་ཕྲག་བརྒྱད་ཅུ་ཞི་བ་དང་། །མི་མཐུན་གནོད་པའི་རྐྱེན་དང་
བྲལ་བ་དང་། །མཐུན་པ་འགྲུབ་ཅིང་ཕུན་སུམ་ཚོཊ་པ་སྟེ། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག།

༄༅། །དགོངས་གཏེར་ཐུགས་ཀྱི་ཀློང་གསལ་གྱི་ཟུར་རྒྱན་གནམ་ཆོས་ཉིད་ནས་ཟུར་དུ་བསྒྲིགས་པའི་
སྨན་བླའི་ཆོ་ག་བཻཌཱུརྱའི་ཆུ་རྒྱུན་བཞུགས་སོཿ

༄༅། །ན་མོ་མ་ཧཱ་བྷེ་ཥ་ཛེ་ཡེཿ འདི་ལ་འཛོམ་ན་སྨན་བླའི་ཞལ་ཐང་མདུན་དུ་ཞི་བའི་མཆོད་པ་མཎྜལ་སོགས་ཅི་འབྱོར་བཤམས་པས་ཚོགས་རྫོགསཿ མེད་ན་མདུན་བསྐྱེད་ནམ་མཁར་ན་དམིགསཿ མཆོད་པ་ཡིད་ཀྱིས་སྤྲུལ་ཆོག་པས་ཅི་ཡང་
མི་དགོསཿ འདི་བླ་མེད་ལུགས་ཡིན་པས་འདོན་མཁན་ཤ་ཆང་སྤངས་བ་དང་ཁྲུས་དང་ཆབ་སོགས་གཙང་སྦྲ་མི་དགོསཿ འོན་ཀྱང་འདིའི་དབང་ལུང་ནི་ངེས་པར་ཐོབ་དགོས་ཏེཿ བླ་མེད་གསང་སྔགས་ལུགས་ཡིན་པའི་ཕྱིར་རོཿ བདག་མདུན་དུས་
གཅིག་ལ་བསྐྱེད་པ་རྙིང་མའི་ལུགས་ཡིན་པས་སོ་སོར་མི་དགོས་སོཿ རྙིང་མ་གྱེར་བསྒོམ་ཡིན་པས་ཚིག་དོན་ཡིད་ལ་བསྒོམས་ཤིང་ཿ ན་མོ་དཀོན་མཆོག་གསུམ་དང་རྩ་བ་གསུམཿ སྐྱབས་གནས་རྣམས་ལ་སྐྱབས་
སུ་མཆིཿ འགྲོ་ཀུན་སངས་རྒྱས་ལ་འགོད་ཕྱིརཿ བྱང་ཆུབ་མཆོག་ཏུ་སེམས་བསྐྱེད་དོཿ ཀ་དག་ཀློང་ནས་སྤྲུལ་པ་ཡིཿ གནམ་ས་གང་བའི་མཆོད་པའི་སྤྲིནཿ མཎྜལ་རྒྱལ་སྲིད་

༄༅། །ལྷ་མོར་བཅསཿ ཟད་མེད་གྱུར་ཅིག་པུཙྪ་ཧོཿ འགྲོ་ཀུན་བདེ་ལྡན་སྡུག་བསྔལ་བྲལཿ བདེ་ལས་ཉམས་མེད་བཏང་སྙོམས་ཤོགཿ ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་
བྷཱ་ཝ་བི་ཤུདྡྷོཉཧཾཿ སྟོང་པ་ཉིད་དུ་གྱུརཿ སྟོང་པའི་ངང་ལསཿ སྟོང་གསུམ་འདི་བལྟ་ན་སྡུག་གི་ཕོ་བྲང་དུ་གྱུར་པའི་ནང་དུཿ སེང་གེའི་ཁྲི་པད་ཟླ་སོ་སོའི་སྟེང་དུཿ རང་ཉིད་
དང་མདུན་བསྐྱེད་ཀྱི་གཙོ་བོ་ཧཱུྃ་མཐིང་ཀ་ལསཿ སྨན་བླ་སྐུ་མདོག་བཻཌཱུརྱ་ལྟ་བུ་འོད་ཟེར་འཕྲོ་བའི་སྐུ་ཅནཿ ཆོས་གོས་གསུམ་གྱིས་ཀླུབས་པཿ ཕྱག་གཡས་མཆོག་སྦྱིན་ཨ་
རུ་ར་དངཿ གཡོན་ལྷུང་བཟེད་འཛིན་པཿ མཚན་དཔེ་རྫོགས་ཤིང་རྡོ་རྗེའི་སྐྱིལ་ཀྲུང་གིས་བཞུགས་པཿ ཁྱད་པར་མདུན་བསྐྱེད་ཀྱི་འདབ་མ་རྣམས་ལ་ཐུབ་དབང་ལ་སོགས་

པའི་སངས་རྒྱས་བདུན་དང་ཆོས་པོ་ཏིཿ དེ་རྒྱབ་སེམས་དཔའ་བཅུ་དྲུགཿ དེ་རྒྱབ་འཇིག་རྟེན་སྐྱོང་བ་བཅུ་དང་སྡེ་དཔོན་བཅུ་གཉིས་སོ་སོའི་འཁོར་དང་བཅས་པཿ སྒོ་བཞི་ལ་རྒྱལ་པོ་ཆེན་པོ་བཞི་དང་
བཅས་པའི་གནས་གསུམ་ཡི་གེ་དང་ཐུགས་ཀའི་ཧཱུྃ་ལས་འོད་འཕྲོས་པསཿ ཤར་ཕྱོགས་ཀྱི་སངས་རྒྱས་སོ་སོའི་ཞིང་ཁམས་ནས་ཡེ་ཤེས་པ་དཔག་ཏུ་མེད་པ་སྤྱན་དྲངས་ནསཿ བདག་མདུན་རྣམས་ལ་
ཐིམ་པར་གྱུརཿ ཧཱུྃ་སྨན་བླ་མཆེད་བརྒྱད་ལྷ་ཚོགས་མ་ལུས་རྣམསཿ གནས་འདིར་སྤྱན་འདྲེན་བྱིན་ཆེན་དབབ་ཏུ་གསོལཿ སྐལ་ལྡན་དད་ལྡན་བདག་ལ་དབང་མཆོག་སྐུརཿ ལོག་འདྲེན་ཚེ་ཡི་བར་ཆད་
བསལ་ཏུ་གསོལཿ ན་མོ་མ་ཧཱ་བྷཻ་ཥ་ཛྱེ་ས་པཱ་རི་ཝཱ་ར་བཛྲ་ས་མ་ཡ་ཛ་ཛཿ བཛྲ་ས་མ་ཡ་ཏིཥྛ་ལྷནཿ ཨོ་ཧཱུྃ་ཏྲཱྃ་ཧྲཱིཿཨཱཿ ཨ་བྷི་ཥིཉྩ་ཧཱུྃཿ ཧཱུྃམེ་ཏོག་བདུག་སྤོས་མར་མེ་དྲིཿ གཟུགས་སྒྲ་དྲི་རོ་རེག་བྱ་ཆོསཿ བདག་
གིས་མཆོད་པ་འབུལ་བར་བགྱིཿ བདག་ཅག་ཚོགས་གཉིས་རྫོགས་པར་ཤོགཿ ཨགྷཾ་པཱདྱཾ་པུཥྤེ་དྷུབ་པེ་ཨ་ལོ་ཀེ་གྷན་དྷེ་ནཻ་ཝིདྱ་ཤབྟ་རཱུ་པ་ཤབྟ་པྲ་ཏིཙྪ་ཧཱུྃ གྷནྡྷེ་པྲ་ཏིཙྪ་ཧཱུྃཿ ར་ས་པྲ་ཏིཙྪ་ཧཱུྃཿ སྥར་ཤེ་པྲ་

༄༅། །ཏིཙྪ་ཧཱུྃཿ ཧཱུྃ་བཀྲ་ཤིས་གཙོ་བོ་རྫས་བརྒྱད་དེཿ གཙོ་མཆོག་རྒྱལ་པོ་ཡུངས་དཀར་སོགསཿ བདག་གིས་ལྷ་ལ་མཆོད་པར་འབུལཿ ཚོགས་གཉིས་ཡོངས་སུ་རྫོགས་པར་ཤོག མངྒ་ལམ་ཨརྦ་
སིདྡྷི་ཧཱུྃཿ ཧཱུྃ་བཀྲ་ཤིས་གཙོ་བོ་རྟགས་བརྒྱད་དེཿ གཙོ་མཆོག་རྒྱལ་པོ་བུམ་པ་སོགསཿ བདག་གིས་ལྷ་ལ་མཆོད་པརཿ སེམས་ཅན་ཚོགས་གཉིས་རྫོགས་པར་ཤོག མངྒ་ལམ་ཀུམ་བྷ་ཧཱུྃཿ ཧཱུྃ་འདོད་ཡོན་
 རྩ་བ་རིན་ཆེན་བདུནཿ གཙོ་མཆོག་རྒྱལ་པོ་ནོར་བུ་སོགསཿ བདག་གིས་ལྷ་ལ་མཆོད་པར་འབུལཿ བདག་གི་ཚོགས་གཉིས་རྫོགས་པར་ཤོགཿ ཨོཾ་མ་ཎི་རཏྣ་ཧཱུྃཿ ཧཱུྃ་ཀུན་གྱི་གཙོ་བོ་རི་རབ་གླིངཿ རི་
རབ་གླིང་བཞི་གླིང་ཕྲན་བཅསཿ བདག་གིས་ལྷ་ལ་མཆོད་པར ཚོགས་གཉིས་ཡོངས་སུ་རྫོགསཿ ཨོཾ་རཏྣ་མཎྜལ་ལ་ཧཱུྃཿ ཧཱུྃ་བདག་གིས་དྲི་ལྡན་དྲི་ཆབ་ཀྱིསཿ བདེ་གཤེགས་སྐུ་ལ་སྐུ་ཁྲུས་གསོལཿ ལྷ་
ལ་དྲི་མ་མི་མངའ་ཡངཿ སྡིག་སྒྲིབ་དག་པའི་རྟེན་འབྲེལ་བགྱིཿ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཧཱུྃཿ ཧཱུྃ་རས་དཀར་འཇམ་དྲི་ལྡན་པ་ཡིསཿ རྒྱལ་བའི་སྐུ་ཉིད་ཕྱི་བར་བགྱིཿ སྐུ་ལ་དྲི་མ་

མི་མངའ་ཡངཿ སྡུག་བསྔལ་བྲལ་བའི་རྟེན་འབྲེལ་བགྱིཿ ཨོ་ཀཱ་ཡ་བི་ཤཱ་དྷ་ནི་ཧཱུྃཿ ཧཱུྃ་ན་བཟའ་མཛེས་ལྡན་ངུར་སྨྲིག་འདིཿ རྒྱལ་བའི་སྐུ་ལ་གསོལ་བར་བགྱིཿ སྐུ་ལ་བསེར་བ་མི་མངའ༴ བཀྲགས་མདངས་
འཕེལ་བའི་རྟེན་འབྲེལ་བགྱིཿ ཨོཾ་བཛྲ་ཝསྟྲ་ཨཱ་ཧཱུྃཿ ཧཱུྃསྐུ་མདོག་བཻཌཱུརྱ་ཡི་རི་བོ་འདྲཿ འགྲོ་བ་སེམས་ཅན་ནད་ཀྱི་སྡུག་བསྔལ་སེལཿ བྱང་ཆུབ་སེམས་དཔའ་བརྒྱད་ཀྱི་འཁོར་གྱིས་བསྐོརཿ རིན་ཆེན་
སྨན་འཛིན་ལྷ་ལ་ཕྱག་འཚལ་བསྟོདཿ མཚན་ལེགས་རིན་ཟླ་གསེར་བཟང་མྱ་ངན་མེདཿ ཆོས་བསྒྲགས་རྒྱ་མཚོ་ཆོས་བློ་ཤཱཀྱ་ཐུབཿ དམ་པའི་ཆོས་དང་སེམས་དཔའ་བཅུ་དྲུག་སོགསཿ དཀོན་མཆོག་
རིན་ཆེན་གསུམ་ལ་ཕྱག་འཚལ་བསྟོདཿ ཚངས་དང་བརྒྱ་བྱིན་རྒྱལ་ཆེན་ཕྱོགས་སྐྱོང་བཅུཿ གནོད་སྦྱིན་སྡེ་དཔོན་བཅུ་གཉིས་གཡོག་དང་བཅསཿ ལྷ་མི་སྨན་གྱི་རིག་འཛིན་དྲང་སྲོང་ཚོགསཿ བདུད་རྩི་
སྨན་གྱི་ལྷ་ལ་ཕྱག་འཚལ་སྟོདཿ བདག་མདུན་ཐུགས་ཀར་ཧཱུྃ་ལ་སྔགས་ཕྲེང་གིས་བསྐོར་བར་དམིགས་ལཿ ཏདྱ་ཐཱཿ ཨོཾ་བྷཻ་ཥ་ཛྱེ་བྷཻ་ཥ་ཛྱེ་མ་ཧཱ་བྷཻ་ཥ་ཛྱེ་རཱ་ཛ་ས་མུངྒ་ཏེ་སྭཱ་ཧཱཿ ཞེས་ཅི་ནུས་བཟླས་ནས་མཇུག་ཏུཿ སྡིག་ལྟུང་ཀུན་བཤགས་

༄༅། །དགེ་བ་བྱང་ཆུབ་བསྔོཿ ནད་གདོན་སྡུག་བསྔལ་བྲལ་བའི་བཀྲ་ཤིས་ཤོག འཇིག་རྟེན་པ་རྣམས་རང་གནས་བཛྲ་མུཾཿ ཡེ་ཤེས་དམ་ཚིག་ལྷ་རྣམས་བདག་ལ་ཐིམཿ ཀ་དག་ཀུན་བཟང་ཀློང་དུ་
ཨེ་མ་ཧོཿ ཞེས་དགོངས་གཏེར་གྱི་ཟུར་རྒྱན་དུ་གནམ་ཆོས་ཉིད་ནས་བསྡུས་ཏེ་རཱ་ག་ཨ་སྱས་བསྒྲིགས་པ་ལ་འགལ་བ་མཆིས་ན་བཤགས་ཤིང་དགེ་བས་སེམས་ཅན་ཐམས་ཅད་ནད་ལས་ཐར་ནས་མྱུར་དུ་སྨན་བླའི་གོ་འཕང་ཐོབ་པར་གྱུར་ཅིག མདོ་ཆོག་ལ་ཁྲུས་གསོལ་སྟོད་ན་ཡོད་
ཀྱངཿ དེ་ལས་མཐོ་བའི་རྣལ་འབྱོར་རྒྱུད་ལ་མཇུག་ཏུ་ཡོད་པས་མི་འགལ་ལོཿ དེ་ལ་ཆོ་ག་འདི་ལ་ཐུགས་དམ་བྱས་པའི་ཕན་ཡོན་ནིཿ བཙུན་པ་ཡིན་ན་ཚུལ་ཁྲིམས་མི་ཉམས་ཤིང་ཿ གལ་ཏེ་ཉམས་པ་ཞིག་ཡིན་ཀྱང་དེའི་སྒྲིབ་པ་བྱང་ནས་ངན་སོང་དུ་མི་ལྟུང་བ་དངཿ དམྱལ་བ་དང་ཡི་དྭགས་
དང་དུད་འགྲོར་སྐྱེ་བའི་ལས་ངན་ཐམས་ཅད་དག་ནས་དེར་མི་སྐྱེཿ གལ་ཏེ་སྐྱེས་ཀྱང་དེ་མ་ཐག་ཏུ་ཐར་ནས་བདེ་འགྲོ་མཐོ་རིས་ཀྱི་མཆོག་ཏུ་སྐྱེ་ཞིང་རིམ་གྱི་སངས་རྒྱས་ཐོབ་པ་དངཿ ཚེ་འདིར་ཡང་ཟས་གོས་ཚེགས་མེད་པར་འབྱོར་པ་དངཿ ནད་དང་གདོན་དང་བྱེད་ཁ་དང་རྒྱལ་པོའི་ཆད་
པ་ལ་སོགས་པའི་གནོད་པ་ཞི་བ་དངཿ ཕྱག་ན་རྡོ་རྗེ་དང་ཚངས་པ་དང་རྒྱལ་པོ་ཆེན་པོ་བཞི་དངཿ གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་གཡོག་བདུན་འབུམ་དང་བཅས་པས་སྲུངས་ཤིང་བསྐྱབ་ཏེཿ དུས་མ་ཡིན་པར་འཆི་བ་བཅོ་བརྒྱད་དང་གཅན་གཟན་ལ་སོགས་པའི་གནོད་པ་ཐམས་

ཅད་ལས་ཐར་ཞིངཿ བསམ་པ་ཐམས་ཅད་ཡོངས་སུ་རྫོགས་པར་བྱེད་པར་འགྱུར་བ་སོགས རྒྱས་པར་སྨན་བླའི་མདོ་གཉིས་ནས་ཕན་ཡོན་བསམ་ལས་འདས་པ་གསུངས་ཤིངཿ ཆོས་ཕལ་ཆེར་ལ་སྐྱོན་འདོགས་ཤིང་མགུ་དཀའ་བཿ མཁས་པའི་གྲྭ་ས་ཆེན་པོ་བྱང་ངམ་རིང་དཔལ་ཆོས་
འཁོར་སྡེ་ཆེན་ལ་སོགས་མཚན་ཉིད་ཀྱི་གྲྭ་ས་ཐམས་ཅད་ལཿ གསོན་པོའི་སྐུ་རིམ་ཤི་བོའི་སྒྲིབ་སྦྱངས་སྨན་བླ་མ་གཏོགས་གཞན་ཆོ་ག་མི་དར་ཞིངཿ བོད་ཡུལ་གྱི་རྡོ་རྗེ་གདན་ལྷ་ས་ཇོ་བོའི་མདུན་དངཿ བསམ་ཡས་བྱང་ཆུབ་ཆེན་པོའི་མདུན་དུ་བཏང་རྒྱུའི་ཆོ་ག་ཡང་སྨན་བླའི་ཆོ་ག་ཡིནཿ
དེ་ལྟར་བཀའ་གསར་སྙིང་མདོ་སྔགས་གང་ལ་ཡང་ཿ སྨན་བླ་བས་ཕན་ཡོན་ཆེ་བ་མེདཿ དེ་འདྲ་ན་ཡིད་ཆེས་པར་གྱིསཿ དེ་ལ་རྒྱས་བསྡུས་མང་ཡང་འདི་ཚིག་ཉུང་ལ་དོན་འཐུས་པ་དངཿ བླ་མེད་ཡིན་པས་གཙང་སྦྲ་མི་དགོསཿ ཡིད་སྤྲུལ་ཆོག་པས་གཏོར་མཆོད་མེད་ཀྱང་ཆོག་པས་ཀུན་གྱིས་
ཉམས་སུ་ལོང་ཤིགཿ མངྒ་ལམཿ ༈ ཨོཾ་ན་མོ་བྷ་ག་ཝ་ཏེཿ བྷཻ་ཥ་ཛྱེ་གུ་རུ་བཻཌཱུརྱ་པྲ་བྷ་རཱ་ཛཱ་ཡ། ཏ་ཐཱ་ག་ཐཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་བྷཻ་ཥ་ཛྱེ་བྷཻ་ཥ་ཛྱེ་མ་ཧཱ་བྷཻ་ཥ་ཛེ་རཱ་ཛ་ས་མུངྒ་ཏེ་སྭཱ་ཧཱ། །

༄༅། །ལས་གང་བྱེད་ཀྱི་སྔོན་དུ་འགྲོ་བའི་སྡེ་བརྒྱད་མཆོད་པ་བཞུགས་སོ། ། བླ་མ་དམ་པ་རྣམས་ལ་ཕྱག་འཚལ་ལོ། སྡེ་བརྒྱད་མཆོད་པར་འདོད་པའི་གནས་དབེན་པར་སྣོད་གཙང་མའི་ནང་དུ་དབུས་སུ་བང་རིམ་བཞི་པའི་སྟེང་དུ་བཤོས་སུ་ཟླུམ་པོ་པད་འདབས་བཞི་ལྡན་
མཐར་སྡེ་བརྒྱད་བཤོས་བུའི་གཏོར་མ་བརྒྱད། རིལ་བུ་བདུན་བཅུའམ་བཅུ་གང་འཛོམ་དང་ཆང་བུ་བརྒྱད། མཐེབ་སྒྱུ། མར་མེ། སྨན་ཕུད་རིན་ཆེན་སྣ་ལྔ། མེ་ཏོག་སྣ་ཚོགས། རྩི་སྨན་མངར་གསུམ། ཤ་ཁྲག་འབྲུ་སྣ། དར་ཟབ་ཟས་སྣ་བཅས་བཤམས་ལ། སྐྱབས་འགྲོ་སེམས་བསྐྱེད་
དང་ལྡན་པའི། རང་ཉིད་ཡི་དམ་གང་བྱེད་དུ་བསྒོམ་ལ། རྫས་རྣམས་སྔགས་དྲུག་ཕྱག་དྲུག་གི་བྱིན་གྱིས་བརླབས་ནས་ཏིང་ངེ་འཛིན་གྱིས་ང་ནས་འདི་སྐད་དོ། ། ཧཱུྃ་སྐུ་གསུམ་བརྒྱུད་གསུམ་བླ་མ་དང༌། །ཡི་དམ་ཞི་ཁྲོའི་ལྷ་ཚོགས་དང༌། །སྐྱབས་
གནས་དཀོན་མཆོག་གསུམ་པོ་དང་། །མཁའ་འགྲོ་ནོར་ལྷ་ཆོས་སྐྱོང་སོགས། །མཆོད་ཡུལ་གོང་མ་ཐམས་ཅད་ལ། །མཆོད་པ་དམ་པ་འདི་འབུལ་ལོ། །གསེར་སྐྱེམས་གཙང་མ་འདི་བཞེས་ལ། །བདག་
གི་འདོད་དོན་བསྒྲུབ་ཏུ་གསོལ། །ལྷ་ཡི་དབང་པོ་བརྒྱ་བྱིན་དང༌། །ཀླུ་ཡི་དབང་པོ་དགའ་བོ་དང༌། །ལྷ་མིན་དབང་པོ་ཐགས་བཟང་རིས། །མི་འམ་ཇི་ལྗོན་རྟ་མགོ་ཅན། །གནོད་སྦྱིན་གང་བ་བཟང་

པོ་དང་། །མཁའ་ལྡིང་གསེར་མིག་འཁྱིལ་པ་དང་། །ཆོས་སྐྱོང་མ་ཧཱ་ཀཱ་ལ་དང་། །དྲི་ཟ་ཟུར་ཕུད་ལྔ་པ་སོགས། །ཕྱི་ཡི་སྡེ་བརྒྱད་འཁོར་བཅས་ལ། །མཆོད་པ་དམ་པ་འདི་འབུལ་ལོ། །གསེར་སྐྱེམས་
བདག་གི༴ ཡབ་གཅིག་བདུད་རྗེ་ནག་པོ་དང་། །བཙན་རྒྱལ་ཡམ་ཤུད་དམར་པོ་དང་། །ཡུལ་ལྷ་ཕྱྭ་སང་ཀླུ་སྲས་དང་། །སྲོག་བདག་རྒྱལ་པོ་སྙིང་འབྱིན་དང་། །ཆོས་སྐྱོང་གནོད་སྦྱིན་དམར་པོ་དང་། །
ལྷ་མོ་འཇིགས་པའི་གློག་འབྱིན་དང་། །དགེ་བསྙེན་རྡོ་རྗེ་ལེགས་པ་དང་། །དཀར་མོ་ཉི་ཟླའི་ཐོད་ཕྲེང་སོགས། །ནང་གི་སྡེ་བརྒྱད་འཁོར་བཅས་ལ། །མཆོད་པ༴ །གསེར་སྐྱེམསཿ བདག་གི༴ བདུད་
ཕོ་ཁ་ཐུན་རཀྵ་དང་། །གཤིན་རྗེ་གཤེད་པོ་དམར་པོ་དང་། །ཀླུ་བདུད་ནཱ་ག་རཱ་ཛ་དང་། །གནོད་སྦྱིན་ཤན་པ་གྲི་ཐོགས་དང་། །མ་མོ་སྲིད་པ་ཁྲམ་འདེབས་དང་། །བཙན་པོ་ཡམ་ཤུད་སྲོག་ལེན་དང་། །
བདུད་ཕོ་རེ་ཏི་མགོ་ཡག་དང༌། །སྲོག་བདག་དུང་གི་ཐོར་ཚུགས་སོགས། །གསང་བའི་སྡེ་བརྒྱད་འཁོར་བཅས་ལ། །མཆོད་པ༴ གསེར་སྐྱེམསཿ བདག་གི༴ གཟའ་མཆོག་རྒྱལ་པོ་རཱ་ཧུ་ལ། །དཀར་

༄༅། །མཆོག་ཁྲམ་ཤིང་ཁ་འཐོར་དང་། །བདུད་མཆོག་མ་ནུ་རཀྵདང་། །བཙན་མཆོག་གྲི་བཙན་མཐུ་བོ་དང་། །མ་མཆོག་ལྕེ་སྤྱང་མདུང་འཛིན་དང་། །ཀླུ་མཆོག་ཀླུ་རྒྱལ་དུང་སྐྱོང་དང་། །མགོན་མཆོག་
ནག་པོ་ལྟེ་དཀར་དང་། །རྒྱལ་མཆོག་ལི་བྱིན་ཧ་ར་སོགས། །མཆོག་གི་སྡེ་བརྒྱད་འཁོར་བཅས་ལ། །མཆོད་པཿ གསེར་སྐྱེམས༴ བདག་གི༴ །དཔུང་གཡས་དགྲ་ལྷར་སྤྲུལ་པ་དང་། །དཔུང་གཡོན་མ་
 མོར་སྤྲུལ་པ་དང་། །མཆུ་སོ་བདུད་དུ་སྤྲུལ་པ་དང་། །མགོ་བོ་སྲིན་པོར་སྤྲུལ་པ་དང༌། །མཇུག་མ་དམུ་རུ་སྤྲུལ་པ་དང༌། །ལག་གཡས་གཤིན་རྗེར་སྤྲུལ་པ་དང་། །ལག་གཡོན་ཀླུ་བཙན་སྤྲུལ་པ་དང་། །
མིག་དང་སྙིང་དང་མཆེ་བ་གསུམ། །གཟའ་བདུད་ཉིད་དུ་སྤྲུལ་པ་སོགས། །སྤྲུལ་པའི་སྡེ་བརྒྱད་འཁོར་བཅས་ལ། །མཆོད་པ༴ གསེར་སྐྱེམསཋ བདག་གི༴ །ས་བདག་ཧལ་ཁྱི་ནག་པོ་དང་། །ཀླུ་བདུད་
གདོལ་བ་ནག་པོ་དང་། །ས་ཡི་ལྷ་མོ་བསྟན་མ་དང༌། །ཕྱོགས་སྐྱོང་རྒྱལ་ཆེན་སྡེ་བཞི་དང་། །མགོན་པོ་བདུན་ཅུ་རྩ་ལྔ་དང་། །ཡུལ་འདིའི་གཞི་བདག་ཐམས་ཅད་དང་། །ཕོ་ལྷ་དགྲ་ལྷ་སྲོག་ལྷ་དང་། །

མོ་ལྷ་མོ་སྨན་ལ་སོགས་པའི། །སྣང་སྲིད་སྡེ་བརྒྱད་འཁོར་བཅས་ལ། །མཆོད་པ་དམ་པ་འདི་འབུལ་ལོ། །གསེར་སྐྱེམས་གཙང་མ་འདི་བཞེས་ལ། །བདག་གི་འདོད་དོན་བསྒྲུབ་ཏུ་གསོལ། །ཅེས་པ་འདི་
སེར་བ་བསྲུང་བ། སྲིའུ་གསོ་བ། མདོས་གླུད་གཏོང་པ། གཏོར་ཟོར་འཕེན་པ་སོགས་ལས་གང་བྱེད་ཀྱང་། སྔོན་དུ་འགྲོ་བའི་མཆོད་པ་འདི་མེད་ན་བྱིས་པས་མཁར་ལས་བྱེད་པ་དང་འདྲ་ཞེས་ལས་གང་བྱེད་ཀྱི་སྔོན་དུ་འགྲོ་བའི་སྡེ་བརྒྱད་མཆོད་པ་གནུབ་སངས་རྒྱས་ཡེ་ཤེས་ཀྱིས་མཛད་
པ་རྫོགས་སོ། ། ༈ རཾཿཡཾཿ ཁཾཿ གསེར་སྐྱེམས་ཟག་པ་མེད་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། །ཨོཾ་ཨཱཿཧཱུྃ། རིག་འཛིན་རྩ་བརྒྱུད་བླ་མ་དམ་པ་དང་། །བདེ་གཤེགས་ཀུན་འདུས་ཞི་ཁྲོ་རབ་
འབྱམས་ལྷ། །ཁྱད་པར་ཡེ་ཤེས་མཁའ་འགྲོའི་ལྷ་ཚོགས་རྣམས། །གསེར་སྐྱེམས་འདི་བཞེས་རྣལ་འབྱོར་སྡོང་གྲོགས་མཛོད། །མ་མགོན་ལྕམ་དྲལ་ཚེ་རིང་མཆེད་ལྔ་དང་། །དྲེགས་པའི་སྡེ་དཔོན་སུམ་
ཅུ་ཡབ་ཡུམ་སྲས། །བཀའ་ཉན་བྲན་གཡོག་མངག་གཞུག་བཅས་པ་རྣམས། །གསེར་སྐྱེམས་འདི་བཞེས་རྣལ་འབྱོར་སྡོང་གྲོགས་མཛོད། །སྔགས་འཆང་བདག་གི་རིགས་ཀྱི་སྲུང་མ་དང་། །ས་ཕྱོགས་

༄༅། །འདི་ཡི་ཡུལ་གཞི་གནས་ཀྱི་བདག །ལོ་ཟླ་ཞག་དུས་ཚེས་ལ་དབང་བའི་ལྷས། །གསེར་སྐྱེམས་འདི་བཞེས་རྣལ་འབྱོར་སྡོང་གྲོགས་མཛོད། །མཆོག་གསུམ་ངོ་བོ་དཔལ་མགོན་བླ་མ་དང་། །རྒྱུ
ད་སྡེ་རྒྱ་མཚོ་གནས་གསུམ་མཁའ་འགྲོའི་ཚོགས། །མ་མགོན་གཟའ་རྡོར་ཚེ་རིང་མཆེད་ལྔ་ལ། །མཆོད་གསོལ་བསྟོད་དོ་བསམ་དོན་ལྷུན་གྲུབ་མཛོད། །རིག་འཛིན་འཇིགས་མེད་གླིང་པས་ཡིག་རྙིང་ལས་ཅུང་ཟད་བསྒྱུར་
བཅོས་གནང་བའོ། །ཀྱེཿ རྩ་གསུམ་ནོར་ལྷ་ཆོས་སྐྱོང་དང་། །ཕྱི་ནང་གསང་བ་ཡང་གསང་གི། །གབ་སྦས་རྟག་ཆགས་སྣང་སྲིད་ཀྱི། །སྡེ་བརྒྱད་མཆོད་འོས་སྦྱིན་ཡུལ་རྣམས། །གསེར་སྐྱེམས་གཙང་མ་འདི་
བཞེས་ལ། །བདག་གི་འདོད་དོན་སྒྲུབ་ཏུ་གསོལ། ། ༈ ཧཱུྃ སྡེ་བརྒྱད་སྤྱི་དང་ཕྱོགས་འདི་རུ། །གནས་པའི་ཡུལ་ལྷ་གཞི་བདག་རྣམས། །འདིར་གཤེགས་གསེར་སྐྱེམས་མཆོད་པ་བཞེས། །གེགས་
ཞི་བསམ་དོན་ལྷུན་གྲུབ་མཛོད། །མི་ཕམ་པས་སོ། །

༄༅། །སྣང་བརྒྱད་དོན་བསྡུས་བཞུགས། མིག་གིས་གཟུགས་སྣ་ཚོགས་འབྱེད་པའི། །གཟུགས་ཉིད་ཀྱང་སྟོང་པའོ། །སྟོང་པ་ཉིད་ཀྱང་གཟུགས་སོ། །རྣ་བས་སྒྲ་སྣ་ཚོགས་ཐོས་པའོ། །སྒྲ་ཉིད་ཀྱང་སྟོང་པའོ། །
སྟོང་པ་ཉིད་ཀྱང་སྒྲའོ། །སྣས་དྲི་སྣ་ཚོགས་ཚོར་བའོ། །དྲི་ཉིད་ཀྱང་སྟོང་པའོ། །སྟོང་པ་ཉིད་ཀྱང་དྲིའོ། །ལྕེས་རོ་སྣ་ཚོགས་མྱོང་བའོ། །རོ་ཉིད་ཀྱང་སྟོང་པ་ཉིད་དོ། །སྟོང་པ་ཉིད་ཀྱང་རོའོ། །ལུས་ཀྱིས་
རེག་བྱ་འབྱེད་པའོ། །རེག་བྱ་ཉིད་ཀྱང་སྟོང་པའོ། །སྟོང་པ་ཉིད་ཀྱང་རེག་བྱའོ། །ཡིད་ཀྱིས་ཆོས་སྣ་ཚོགས་འབྱེད་པའོ། །ཆོས་ཉིད་ཀྱང་སྟོང་པ་ཉིད་དོ། །སྟོང་པ་ཉིད་ཀྱང་ཆོས་སོ། །ཉི་མ་ཐམས་ཅད་
དགེ་བ་ཡིན། །རྒྱུ་སྐར་ཐམས་ཅད་བཟང་པོ་ཡིན། །དགྲ་བཅོམ་ཐམས་ཅད་ཟག་པ་ཟད། །སངས་རྒྱས་ཐམས་ཅད་རྫུ་འཕྲུལ་ཆེ། །བཙས་པའི་སྐར་མ་ཤིན་ཏུ་དགེ །བདུད་ཀྱི་ཉི་མ་ཡོངས་སུ་ཟུངས། །
གསོན་གཤིན་ཆེད་དུ་འདི་བཀླགས་ན། །བསོད་ནམས་ཐམས་ཅད་བསྐྱེད་པར་འགྱུར། །བྱང་ཆུབ་སེམས་དཔའ་བླ་ན་མེད་པ་དང་། །བྱང་ཆུབ་སེམས་དཔའ་སྤྱན་རྣམ་པར་དག་པ་དང་། །བྱང་ཆུབ་སེམས་

དཔའ་རི་བོ་དཔལ་དང་། །བྱང་ཆུབ་སེམས་དཔའ་དགེ་བའི་བཤེས་གཉེན་དང༌། །བྱང་ཆུབ་སེམས་དཔའ་མཐུན་འབྱོར་དང༌། །བྱང་ཆུབ་སེམས་དཔའ་སྐྱབས་ཆེན་དང༌། །བྱང་ཆུབ་སེམས་དཔའ་འཁོར་
ལོ་རྒྱལ་པོ་དང༌། །བྱང་ཆུབ་སེམས་དཔའ་དྲི་མ་དག་པ་དང༌། །བྱང་ཆུབ་སེམས་དཔའ་རྣམས་ལ་ཕྱག་འཚལ་ལོ། །ཨོ་ཨ་ཀ་ནི་ནི་ཀ་ནི་ཨ་བྷི་ལ་མཎྜལ་མནྟྲ་ཡ་སྭཱ་ཧཱ། རྣམ་པར་ཤེས་པ་བརྒྱད་ཀྱི་རྩ་
བ་དང་། །དངོས་པོ་སྟོང་པ་ཉིད་ཡིན་ནོ། །སངས་རྒྱས་ཀྱི་ཆོས་སོ། །མཚན་ཉིད་སྟོང་པ་ཉིད་ཅེས་བྱའོ། །ཅེས་པ་སྣང་བརྒྱད་དཀར་པོའི་དོན་བསྡུས་དགེ་སློང་རཱ་ག་ཨ་སྱེས་སོ། །དགེ་འོ། །

༄༅། །དག་པ་གསེར་གྱི་མདོ་ཐིག་གི་དོན་བསྡུས་པ་བཞུགས་སོ། །ན་མོ་མཉྫུ་ཤྲི་ཡེ། །འབྱུང་བ་ལྔ་ཡི་གཞལ་ཡས་དབུས། །རང་ཉིད་བཅོམ་ལྡན་འཇམ་པའི་དབྱངས། །འབྱུང་བ་ལྔ་ཡི་ལྷ་ཚོཊ་ཀུན་གྱིས་བསྐོར། །ཕྱི་ནང་
དམ་ཡེ་དབྱེར་མེད་གསལ། །འགྲོ་བ་ཀུན་ལ་ཕན་སླད་དུ། །དངོས་འབྱོར་ཡིད་སྤྲུལ་མཆོད་པ་འབུལ། །ཕྱོགས་མཚམས་འབྱུང་བར་མངའ་མཛད་པའི། །ལྷ་ལྔའི་སྐུ་ལ་ཕྱག་འཚལ་ལོ། །ལུས་ངག་ཡིད་
གསུམ་སྡིག་སྒྲིབ་རྣམས། །ཉམས་ཆགས་མ་ལུས་མཐོལ་ལོ་བཤགས། །ཡཾ་ཡཾ་སལ་སལ་གེ་རེ་དུ། ཡ་ཏེ་ཁྲུ་ཏེ་ཚེ་ཡཾ་ཕཊ། ཞི་ཞི་ཡི་གེར་གྱུ་མ་ཧཱ། རླུང་གི་གནོད་པ་ཞི་གྱུར་ཅིག རཾ་རཾ་སྙིང་ཕུར་རཾ་གེ་
རེ་འདུ། ཙ་པ་ཕཊ་མ་མ་རཾ་ཏེ་ཉེ་ཕུར། གེ་གྷ་དྷ་སཾ་ཞི་བ་འདུལ། །མེ་ཡི་གནོད་པ་ཞི་གྱུར་ཅིག མཾ་མཾ་ས་མཾ་དུ་ཡེ་མཾ་དུ། པྲ་ཧ་ར་ཧཱུྃ་དུ་ཕཊ། མཾ་དྷ་ཀེ་ཤ་ཁཾ་ར་དུ། ཆུ་ཡི་གནོད་པ་ཞི་གྱུར་ཅིག ཁཾ་ར་སིལ་མ་
དུ་མ་གི་དུ་མ་ཡེ། ཁཾ་ཀེ་མ་ཧཱ་ཨ་མུ་དུ། ས་ཡི་གནོད་པ་ཞི༴ 	ཁོ་ར་སིལ་མ་དུ་ཞི་ནག་པོ་ཆེམས། ཁོ་འདུ་མ་ཀེ་མ་ཧ་ཨ་དྷུ། ཤིང་གི་གནོད་པ་ཞི༴ ཨོཾ་ཨ་མེར་ཏི་བ་རོ་ཁྲིར་དུ་མ་ཨ་རི་ཁེར་ན་ཡུ་ཨ་ཧཱུྃ་ཀྵེ་

ཉ་མ་ཧཱུྃ། ལྕགས་ཀྱི་གནོད་པ་ཞི་གྱུར་ཅིག ཨ་པཱ་སརྦ་རཀྵ་དྷུ་ཨ་མ་རཀྵ་མ་ཧཱ་ཧཱུྃ། ཧཱུྃ་ཧཱུྃ་དྷ་དྷ་དྷུ་ཀ་མ་ཡེ་དྷ་གི་ཙ་ར་ཧཱུྃ་ཕཊ། ས་བདག་ཀླུ་གཉན་གནོད་པ་ཞི་གྱུར་ཅིག ཨོཾ་ཨག་ནེ་དྷ་ཤ་མ་ལེ་ཧཱུྃ། ས་
ལེ་ས་མ་ཡ་ཀྲོ་ཏ་ཡ་ནེ་ཕཊ། ག་ཏ་གུ་ཡེ་ཏ་མ་ཡེ་སྭཱ་ཧཱ། སྤར་ཁའི་ཉེས་སྐྱོན་ཞིཿ མལ་མལ་ཞི་ཞི་སྭཱ་ཧཱ། ཨ་མུར་ཡུར་ཏི་པ་གུར་ཞི་ཧ་ལ་ཧ་སུ་དུ་དྲི་སྭཱ་ཧཱ། སྨེ་བའི་ཉེས་སྐྱོན་༴ ཨོཾ་ཨ་ས་ཧཱུྃ་གེ་རཾ་ཏེ་ཕཊ།
དྷ་ཧཱ་ན་མ་ས་ར་མ་དྲེ་དྷ་ན་ཧཱུྃ་ཧཱུྃ། ཞི་ཞི་མལ་མལ་འབུར་མ་ཀེ་ཤེ་མ་ཧཱ་ཧ་ན་ཧཱུྃ་ཧཱུྃ་སྭཱ་ཧཱ་ཕཊ། ལོ་ཟླ་ཞག་དུས་ཉེས་སྐྱོན་ཀེག་རྣམས་ཞི༴ ཨོ་དྷ་ལ་མ་དྷུ་སེ་ཡེ་པདྨེ་ཧཱུཾ། ལན་བཞི་བརྗོད། གཟའ་སྐར་ཉེས་སྐྱོན་ཞི་
ཨ་རཀྟ་སི་མ་དྷུ་དྷུ་དྲི་དུ་སི་ནག་པོ་ཞི་ས་མ་ཡ་ནི་ཕཊ་༑ གུར་མ་གུར་ཏི་ནག་པོ་ཞི། ས་བདག་འགྲམ་འཁྲུགས་ནག་པོ་ཞི༴ ཨོཾ་ཨ་དུ་སརྦ་རཀྵ་ཧཱུྃ། དྷ་ཧ་དྷ་ཧ་ན། མ་ཧེ་མ་ཧེ། མ་མཱ་ལུ་རཀྨོ་རྦད་ཞི་ཞི་
དུལ་དུལ་སྭཱ་ཧཱ་ལྷན། སྣང་སྲིད་ལྷ་སྲིན་སྡེ་བརྒྱད་ཀྱི་གནོད་པ་ཐམས་ཅད་ཞི༴ ཀོང་ཙེ་ཡི་དམ་མདོ་ཐིག་འདི། །ལུས་ལ་འཆང་ངམ་བཀླག་པ་ཡིས། །འབྱུང་བའི་ལྷ་ཚོགས་ཐམས་ཅད་དང་། །བདེ་བར་

༄༅། །གཤེགས་པ་ཀུན་གྱིས་སྐྱོབ། །སྟོང་ཕྲག་བརྒྱད་ཅུའི་གདུག་པ་འཇོམས། །གཏོ་མཁན་རང་ལུས་བསྲུང་བ་དང་། །དགོས་ཚེ་ཉམས་ང་ཀུན་དང་བྲལ། །སྒྲིབ་པ་བྱང་ནས་བླ་མེད་ཐོབ། །དག་པ་
གསེར་གྱི་མདོ་ཐིག་འདིས། །ཉེས་པ་ཐམས་ཅད་བཤགས་པར་བགྱི། །བསོད་ནམས་བཀྲ་ཤིས་འཕེལ་བར་ཤོག ། དག་པ་གསེར་གྱི་མདོ་ཐིག་གི་དོན་བསྡུས་པ་རྫོཊ་སོ། །ལོ་ཙ་ཁ་ཚོ་སྡང་ཡག་གིས། རྒྱ་ནག་ཡུལ་ནས་བོད་དུ་བསྒྱུར།
མདོ་དེའི་ནང་ནས་སྔགས་དོན་འདི། རྩིས་མཁན་རཱ་གའི་མིང་ཅན་གྱིས། རང་དང་གཞན་ལ་ཕན་ཕྱིར་བཀོད། ཉེས་མཆིས་འབྱུང་བའི་ལྷ་ལ་བཤགས། དགེ་བས་འགྲོ་ཀུན་བདེ་ལེགས་ཤོག ཤུ་བྷཾ། དགེ་འོ། ། ༈ ངན་པ་ཀུན་སེལ་ནི། ཨོཾ་སརྦ་ཉི་ཤྲཱི་ནཀྵ་དྲ་ག་མངྒ་ལེ་
བྷྱ་སྭཱ་ཧཱ། ༈ བྱང་སེམས་སྲོག་སྔགས་ནི། ཨོཾ་བཛྲ་མ་ཧཱ་མུ་ན་ཡེ་སྭཱ་ཧཱ། འདི་བཟླས་གཟའ་སྐར་ངན་པ་སོཊ་བཀྲ་མི་ཤིས་པ་ཐམས་ཅད་ཞི་ཞིང་ལེཊ་ཚོཊ་འཕེལ་ཞེས་ཐར་པ་ནག་པོའི་རྒྱུད་ལས་སོ། ། ༈ ས་བཅུད་དང་ཡུལ་བཅུད་སོགས་ལ་ཕན་པའི་ཕྱིར་དུ་
སྐུའམ་ས་ཚྭ་སོགས་ས་ལ་སྦ་བར་འདོད་ན་རྟེན་དེའི་དྲུང་དུ་ཕྱིན་ཏེ། སྐྱབས་སེམས་ཚད་མེད་བཞི་བསྒོམ་པ་སྔོན་དུ་འགྲོ་ལ། གཞི་བདག་སྤྱི་ལ་གཏོར་མ་བསྔོ་བ་ནི། རཾ་ཡཾ་ཁཾ། ཨོཾ་ཨཱཧཱུཾ། ཨོཾ་སྭཱ་བྷ་ཝ་སོཊ། སྟོང་པའི་ངང་ལས་རིན་པོ་ཆེའི་སྣོད་དུ་

དཀར་གསུམ་མངར་གསུམ་ལས་གྲུབ་པའི་གཏོར་མ་འདོད་ཡོན་གྱི་ཕུང་པོ་ཟད་མི་ཤེས་པའི་གཏེར་ཏུ་གྱུར། ཨོཾ་ཨཱཧཱུཾ། ལན་གསུམ། ཨོཾ་ཨ་ཀཱ་རོ་སོགས་ལན་གསུམ་མཐར་སྡེ་བརྒྱད་མཆོད་པ་ཚར་གཅིག་བཏང་མཐར། ཧཱུྃ། ཡུལ་
འདིར་གནས་པའི་དཀར་ཕྱོགས་གཞི་བདག་ཚོགས། །རྣལ་འབྱོར་བདག་གི་འདོད་དོན་སྒྲུབ་པ་ལ། །དཀར་ཕྱོགས་སྐྱོང་བའི་མཐུ་ཆེན་ཚོགས་རྣམས་ཀྱིས། །འདོད་ཡོན་ལྔ་ལྡན་མཆོད་གཏོར་འདི་
བཞེས་ལ། །བདག་གི་ཕྲིན་ལས་འགྲུབ་པའི་སྡོང་གྲོཊ་མཛོད། །བགེཊ་གཏོར་མ་སྦྱིན་པ་ནི། །བྱིན་རླབས་སྤྱི་ལྟར་བྱ་ལ། ཧཱུྃ། སྟེང་འོག་ཕྱོགས་མཚམས་ས་བླར་རྒྱུ་བ་ཡི། །བགེགས་རིགས་ལན་ཆགས་ནག་ཕྱོགས་
འབྱུང་པོའི་ཚོགས། །ཁྱད་པར་ཡུལ་འདིར་གནས་པའི་ཚོགས་རྣམས་ཀྱིས། །མཁོ་དགུའི་གླུད་གཏོར་བཟང་པོ་འདི་བཞེས་ཏེ། །གནས་འདིར་མ་འདུག་རང་རང་གནས་སུ་དེང་། །གལ་ཏེ་མི་འགྲོ་འདི་
རུ་འདུག་གྱུར་ན། །བགེགས་འདུལ་ཁྲོ་རྒྱལ་འབར་བའི་ཐུགས་ཁྲོས་ནས།།ལུས་ངག་རྡུལ་ཕྲན་བཞིན་དུ་བརླག་པར་འགྱུར། །ཨོཾ་སུམྦྷ་ནི་སོགས་བརྗོད། མཚམས་གཅོད་ནི། ཧཱུྃ། སྟེང་འོག་ཕྱོགས་མཚམས་སྐྱོང་

༄༅། །བའི་ཁྲོ་རྒྱལ་བཅུ། །རང་རང་ཕྱོགས་ཀྱི་བགེགས་ཚོགས་ཀུན་འདུལ་ནས། །མཚོན་ཆ་རྣམ་ལྔའི་གུར་ཁཾ་གཏམས་པ་ལས། །བསྐལ་བའི་རླུང་ཡང་ཐར་བའི་སྐབས་མེད་ན།།བར་གཅོད་འབྱུང་པོའི་
ཚོགས་རྣམས་སྨོས་ཅི་དགོས། །ཨོབཛྲ་རཀྵ་རཀྵ་ཧཱུྃ།མཆོད་པ་བྱིན་རླབས་ནི། རྣམ་དག་ཆོས་ཀྱི་དབྱིངས་ཀྱི་ངང་ཉིད་ལས། །རྣམ་རོལ་འགག་མེད་མཆོད་པའི་སྤྲིན་ཕུང་ནི། །རྣམ་པ་ཀུན་བཟང་མཆོད་པའི་
སྤྲིན་ལྟ་བུར། །རྣམ་མང་ནམ་མཁའ་མཛོད་ཀྱི་འཁོར་ལོར་གྱུར། །ལྷ་བསྐྱེད་ནི། སྟོང་པའི་ངང་ལས་སྐད་ཅིག་དྲན་རྫོགས་སུ། །རང་མདུན་པདྨ་ཟླ་བའི་གདན་སྟེང་དུ། །སྟོང་གསུམ་མི་མཇེད་ས་ཡི་བདག་
པོ་ནི། །ལྷ་མོ་བསྟན་མ་སྐུ་མདོག་གསེར་གྱི་མདོག །ཞལ་གཅིག་ཕྱག་གཉིས་ཐུཊ་ཀར་ཐལ་སྦྱར་བར། །རིན་ཆེན་འདོད་འབྱུང་གསེར་གྱི་བུམ་པ་བསྣམས། །སྣ་ཚོགས་དར་དང་རིན་ཆེན་དུ་མས་བརྒྱན། །
ཞབས་གཉིས་སེམས་དཔའི་དཀྱུལ་མོ་ཀྲུང་གིས་བཞུགས། །བདག་གིས་འགྲོ་དོན་རླབས་ཆེན་སྒྲུབ་པ་ལ། །ཡུམ་ཆེན་སངས་རྒྱས་སྤྱན་མའི་མཁའ་དབྱིངས་སུ། །དགོས་འདོད་ཀུན་འབྱུང་ཡིད་བཞིན་

རིན་པོ་ཆེ། །རྨད་བྱུང་བདེར་གཤེགས་སྐུ་གཟུགས་གཏེར་དུ་སྦས། །མི་འགྱུར་ཕྱག་རྒྱ་ལྔ་ཡིས་རྒྱས་བཏབ་པས། །འཇིག་རྟེན་ཁམས་ཀྱི་ལོ་ལེགས་ཕྱུགས་འཕེལ་ཞིང༌། །འབྲུ་དང་རྟ་ཕྱུགས་ལོངས་སྤྱོད་
རྒྱས་པ་དང། །དམགས་འཁྲུགས་མུ་གེ་ནད་གདོན་ཀུན་ཞི་ནས། །དཔལ་འབྱོར་བསོད་ནམས་རིགས་རྒྱུད་འཕེལ་བ་དང༌། །བཤད་སྒྲུབ་དགེ་འདུན་འདུས་པའི་སྡེ་ཚོགས་རྣམས། །ཡར་ངོའི་ཟླ་བ་ལྟ་
བུ་ཇི་བཞིན་དུ། །གོང་ནས་གོང་འཕེལ་མི་ནུབ་དར་ཞིང་རྒྱས། །ལྷ་མོ་ཁྱེད་ཀྱིས་སྡོང་གྲོགས་མ་གཡེལ་ཅིག །མཆོད་པ་ནི། ཧཱུྃ། དངོས་སུ་འབྱོར་དང་ཡིད་ཀྱིས་རྣམ་སྤྲུལ་ཏ། །ཀུན་ཏུ་བཟང་པོ་བླ་མེད་
མཆོད་པའི་སྤྲིན། །མཁའ་དབྱངས་རྣམ་དག་རྒྱ་ཆེར་ཡོངས་བཀོད་དེ། །ཕྱི་ནང་གསང་བའི་མཆོད་པ་རྒྱ་མཚོས་མཆོད། །གཏོར་མ་འབུལ་བ་ནི། ཧཱུྃ། སྔོན་ཚེ་སྟོན་པའི་ཞལ་མཐོང་དམ་ཚིག་ཅན། །བྱང་ཆུབ་
བསྒྲུབ་ལ་དངོས་གྲུབ་སྩོལ་མཛད་མ། །མཆོད་གཏོར་བཟང་པོ་རྒྱན་ལྡན་འདི་བཞེས་ལ། །བདག་ལ་སྡོང་གྲོགས་ཕྲིན་ལས་མཛད་དུ་གསོལ། གཏོར་མ་མཆོད་ལ། བསྟོད་པ་ནི། ཧཱུྃ། སྔོན་ཚེ་སྐྱོབས་པ་སངས་

༄༅། །རྒྱས་ཐམས་ཅད་ཀྱིས། །སྤྱན་སྔར་ཞལ་བཞེས་དམ་ཚིག་རྗེས་དགོངས་ལ། །ཡིད་ལ་ཅི་འདོད་དངོས་གྲུབ་སྩོལ་མཛད་པའི། །ས་ལ་དབང་མཛད་ལྷ་མོ་ཁྱོད་ལ་བསྟོད། །ཡི་གེ་བརྒྱ་བ་ལན་གསུམ་དང་།
མ་རྙེད་ཡོངས་སུ་མ་ཚངས་དང༌། །གང་ཡང་ནུས་པ་མ་མཆིས་པས། །འདིར་ནི་བགྱིས་པ་གང་ལགས་པ། །དེ་ཀུན་ཁྱེད་ཀྱིས་བཟོད་པར་མཛོད། །འདིར་ནི་རྟེན་དང་སོགས་དང་། ཕྱོགས་བཅུ་ན་བཞུགས་
པའི་སོགས་ཀྱིས་རྟེན་བཞུགས་རྒྱས་བསྡུས་སྐབས་དང་སྦྱར། བསྡུ་རིམ་ནི། ས་ཡི་ལྷ་མོ་བརྟན་མས་ཞལ་འཛུམ་པ་དང་བཅས་ནས་སྒྲུབ་པ་པོ་ལ་དངོས་གྲུབ་ཅི་འདོད་པ་ཐམས་ཅད་སྒྲུབ་པར་བསམ་ལ། ས་གཞི་ལ་ཐིམ་ནས་མི་
དམིགས་སྤྲོས་བྲལ་གྱི་ངང་ལ་མཉམ་པར་བཞག བསྔོ་བ་སྨོན་ལམ་ནི། བདག་གཞན་དུས་གསུམ་བསགས་པའི་དགེ་བ་ཀུན། །རྣམ་མཁྱེན་བྱང་ཆུབ་ཐོབ་པའི་རྒྱུ་རུ་བསྔོ། །དེང་ནས་སྐྱེ་བ་ཚེ་རབས་ཐམས་ཅད་དུ། །མི་
འབྲལ་ཚོམ་བུ་གཅིག་ཏུ་འཚོགས་པར་ཤོག །བཀྲ་ཤིས་ནི། བྱིན་རླབས་མཆོག་སྩོལ་རྩ་བརྒྱུད་བླ་མ་དང་། །དངོས་གྲུབ་ཀུན་སྩོལ་ཡི་དམ་ཞི་ཁྲོའི་ལྷ། །ཕྲིན་ལས་མངའ་མཛད་མ་མོ་མཁའ་འགྲོའི་ཚོགས། །

དཀྱིལ་འཁོར་ལྷ་ཚོཊ་རྣམས་ཀྱིས་བཀྲ་ཤིས་ཤོག །ཅེས་པ་འདིའང་ལ་དཀར་སྲས་པོ་མཐུ་སྟོབས་ནས་ཡང་ཡང་བསྐུལ་ངོར་རྫོགས་སྤྲུལ་ལྔ་པ་ཐུབ་བསྟན་ཆོས་ཀྱི་རྡོ་རྗེས་བྲིས་པ་དགེའོ། །སརྦ་མངྒ་ལམ། །

༄༅། །རབ་གནས་བསྡུས་པ་མཛེས་རྒྱན་བཞུགས་སོ། །ཨོཾ་སྭཱ་སྟི། གསེར་མངལ་ཅན་དང་དཔལ་མགྲིན་སོགས། །འཇིག་རྟེན་ཆེ་བ་རབ་དྲེག་ལྷས། །ཞབས་གྱི་པདྨོ་སྤྱི་བོར་ལེན། །ཐུབ་ཆེན་འགྲོ་བའི་བླ་མར་འདུད། །སྐུ་གསུང་ཐུགས་རྟེན་རབས་གནས་རྒྱས་པ་གཞུང་ལྟར་ལ།
བསྡུས་པ་མེ་ཏོག་འཐོར་བ་ཙམ་ལ། རྟེན་གྱི་བགེགས་སྦྱང་བ་ནི། བཛྲ་མ་ཧཱ་ཤྲི་ཧེ་རུ་ཀོཉཾ་ཧཾ། རང་ཉིད་སྐད་ཅིག་གིས་རྡོ་རྗེ་ཧཱུྃ་མཛད་ཁྲོ་བོའི་རྒྱལ་པོ་འཇིཊ་སུ་རུང་བའི་སྐུར་གྱུར། ན་མོ་སངས་རྒྱས་ཀྱི་བཀའ་བདེན་པ་དང།
ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། རྩ་གསུམ་སྲུང་མ་རྒྱ་མཚོའི་ཚོགས་དང་བཅས་པ་རྣམས་ཀྱི་བདེན་པ་དང་། བདེན་པ་ཆེན་པོའི་མཐུས་ས་ཡི་ཕྱོགས་འདིར་རྡོ་རྗེ་འཛིན་
པ་བདག་གིས་སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་འབྲས་བུ་ཐོབ་པར་བྱ་བའི་ཆེད་དུ་རྒྱལ་བའི་སྐུ་གསུང་ཐུགས་ཀྱི་རྟེན་རབ་ཏུ་གནས་པར་བགྱི་ཡི། གང་སུ་ཡང་རུང་བའི་འབྱུང་པོ་གདུག་
པ་ཅན་འཁོར་གཡོག་དང་བཅས་པ་རྣམས་འདིར་མ་གནས་པར་གཞན་དུ་དེངས་ཤིག གལ་ཏེ་མི་འགྲོ་ན་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོ་

རྡོ་རྗེའི་མེ་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་བ་བརྒྱར་འགས་པར་གྱུར་ཏ་རེ། ཨོཾ་སམྦྷ་ནི་སོགས། དེ་ནས་ཁྲུས་གསོལ་བ་ནི། ཇི་ལྟར་བལྟམ་པ་སོགས། ཨོཾ་སརྦ་ཏ་ཐཱ་ག་ཏ་ཨ་བྷེ་༴ དེ་བཞིན་པ་གཤེགས་པ་
རྣམས་དང་དེ་སྲས་ལ།། རིན་ཆེན་བུམ་པ་མང་པོ་སྤོས་ཀྱི་ཆུ།། ཡིད་འོང་ལེགས་པར་བཀང་བའི་གླུ་དང་ནི། །རོལ་མོ་བཅས་པ་དུ་མས་སྐུ་ཁྲུས་གསོལ། །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབས་པ་བླ་
མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །སྐྱབས་གནས་དཀོན་མཆོག་གསུམ་ལ་སྐུ་ཁྲུས་གསོལ། །ཀུན་བཟང་རྡོར་སེམས་དགའ་རབ་ཤྲཱི་རི་སང་། །པདྨ་ག་ར་རྗེ་འབང་ཉི་ཤུ་ལྔ། །
སོ་ཟུར་གནུབས་ཉག་གཏེར་སྟོན་བརྒྱ་རྩ་སོགས། །བཀའ་གཏེར་བླ་མ་རྣམས་ལ་སྐུ་ཁྲུས་གསོལ། །བཀྲ་ཤིས་འབྱུང་དང་བྱང་ཆུབ་ཆེན་པོ་དང་། །ཆོས་འཁོར་ཆོ་འཕྲུལ་ཆེན་པོ་ལྷ་ལས་བབས། །དབྱེན་
སྣུམ་སྐུ་ཚེ་འདུ་བྱེད་བྱིན་གྱིས་རླབས། །མྱང་འདས་མཆོད་རྟེན་རྣམས་ལ་སྐུ་ཁྲུས་གསོལ། །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མ་འགགས་ནམ་མཁའི་ངོ་བོ་ཉིད། །སོ་སོར་རང་

༄༅། །རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་སྐུ་ཁྲུས་གསོལ། །ཞི་ཁྲོ་ཡི་དམ་འདུས་པའི་ཐུགས་རྗེ་ཅན། །དངོས་གྲུབ་རྩ་བ་གཏེར་ཆེན་སྤྱན་རས་གཟིགས། །རྟ་མགྲིན་དབང་ཆེན་
འཁོར་འདས་སྤྱི་དཔལ་གཙོ། །ཡི་དམ་ལྷ་ཚོགས་རྣམས་ལ་སྐུ་ཁྲུས་གསོལ། །མ་མོ་མཁའ་འགྲོ་ཡོངས་ཀྱི་གཙོ་མོ་སྟེ། །བར་ཆད་སེལ་མཛད་བདུད་འདུལ་དྲག་མོའི་གཙོ། །རིག་ཀྱི་ལྷ་མོ་གསང་བ་ཡེ་
ཤེས་དབྱིངས། །མ་སྲི་མཁའ་འགྲོའི་ཚོགས་ལ་སྐུ་ཁྲུས་གསོལ། །སྔོན་ཚེ་ཨོ་རྒྱན་ཆེན་པོའི་སྤྱན་སྔ་རུ། །ཆོས་བཞིན་སྒྲུབ་པར་བྱེད་པའི་གང་ཟག་ལ། མ་ཡི་བུ་བཞིན་སྐྱོང་བར་ཞལ་བཞེས་པའི། །ཆོས་
སྐྱོང་སྲུང་མ་རྣམས་ལ་སྐུ་ཁྲུས་གསོལ། །ཡུལ་ཀྱི་བདག་པོ་དགྲ་ལྷའི་ཁ་འཛིན་མཛད། །དཀར་ཕྱོགས་སྐྱོང་ཞིང་ནག་ཕྱོགས་འཇོམ་མཛད་པ། །བཀྲ་ཤིས་དཔལ་འབར་སངས་རྒྱས་བསྟན་པ་སྐྱོང་། །ཡུལ་
ལྷ་གཞི་བདག་རྣམས་ལ་སྐུ་ཁྲུས་གསོལ། །རྒྱལ་བའི་སྐུ་གསུངས་ཐུགས་མཆོག་ལ། །ཉོན་མོངས་དྲི་མ་མི་མངའ་ཡང་། །སེམས་ཅན་སྒོ་གསུམ་སྒྲིབ་སྦྱང་ཕྱིར། །གཙང་མ་ཆབ་ཀྱིས་སྐུ་ཁྲུས་གསོལ། །དེ་

ནས་དེ་ལ་ཁ་དོག་ལེགས་བསྒྱུར་བའི། །ནབ་བཟའ་ཤིན་ཏུ་དྲི་བཞིན་དམ་པ་འབུལ། །གོས་བཟང་སྲབ་ལ་འཇམ་པ་སྣ་ཚོགས་དང༌། །རྒྱན་མཆོག་བརྒྱ་ཕྲག་དེ་དང་དེ་དག་གིས། འཕགས་པ་ཀུན་
ཏུ་བཟང་དང་འཇམ་དབྱངས་དང་། །འཇིག་རྟེན་དབང་ཕྱུགས་སོགས་ལའང་བརྒྱན་པར་བགྱི། །དེ་ནས་རྟེན་ལྷར་བསྐྱེད་པ་ནི། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་པད་ཟླའི་གདན་སྟེང་དུ། །སྐུ་ཡི་རྟེན་
རྣམས་རྣམ་པར་སྣང་མཛད་དཀར། །གསུང་གི་རྟེན་རྣམས་སྣང་བ་མཐའ་ཡས་དམར། །ཐུགས་ཀྱི་རྟེན་རྣམས་མི་བསྐྱོད་པ་སྔོན་པོ། །རང་རྟཊ་ཕྱག་མཚན་ལོངས་སྐུའི་རྒྱན་རྣམས་རྫོགས། །གནས་རྙེ
གསུམ་འབྲུ་གསུམ་འོད་ཀྱིས་སྤྱན་དྲངས་གྱུར། །མ་ལུས་སེམས་ཅན་ཀུན་གྱི་སོགས་ནས་གཤེགས་སུ་གསོལ། །ཛཡེ་ཤེས་པ་བཀུག་ཧཱུྃ་གིས་དེ་ལ་གཞུག་བཾ་གྱིས་གཉིས་མེད་དུ་བཅིངས། ཧོ་ཡིས་དགྱེས་པར་བསམ། སླར་ཡང་
འོད་ཟེར་གྱིས་དབང་ལྷ་རིགས་ལྔ་སྤྱན་དྲངས། དེ་བཞིན་གཤེཊ་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཨོཾ་བཛྲ་བྷ་ཝ་ཨབྷི་ཥིཉྩ་ཧཱུྃ། ཞེས་བུམ་ཆུས་སྤྱི་བོ་ནས་དབང་བསྐུར་

༄༅། །བས་སྐུ་གང་དྲི་མ་དག་ཆུའི་ལྷག་མ་ཡར་ལུད་པས་རང་རང་གི་རིགས་གཙོ་བོར་གྱུར་པའི་རིགས་ལྔས་དབུ་བརྒྱན་པར་གྱུར། དེ་ནས་སྤྱན་དབྱེ་བ་ནི། ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་
རབ་རིབ་བསལ་བ་ལྟར། །རྒྱལ་བ་རྣམས་ཀྱི་ཡེ་ཤེས་སྤྱན། །སེམས་ཅན་དོན་དུ་དབྱེ་བར་བྱ། །ཨོཙཀྵུ་ཙཀྵུ་ས་མན་ཙཀྵུ་བི་ཤྭ་དྷ་ན་ཡེ་སྭཱ་ཧཱ། མཆོད་པ་ནི། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་
མེ་ཏོག་བདུག་སྤོས་དང་། །སྣང་གསལ་དྲི་ཞིམ་སྒྲ་སྙན་བཅས། །རྒྱལ་བ་སྲས་དང་བཅས་ལ་འབུལ། །ཨོཾ་སརྦ་ཏ་ཐཱ་ག་ཏ་ཨརྒྷམ་པྲ་ཏི་ཙྪ་སོགས་ཤབྟའི་བར་གྱིས་མཆོད། ཕྱོགས་དུས་ཀུན་ན་གཟུགས་
སྒྲ་དྲི་དང་རོ། །རེག་བྱའི་ཁྱད་པར་ཕུན་སུམ་ཚོགས་པ་རྣམས། །མོས་བློས་རྒྱལ་བ་སྲས་དང་བཅས་ལ་འབུལ། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་པཉྩཀ་མ་གུ་ཎ་བཛྲ་པུ་ཛི་ཏེ་ཨ་
ཧཱུྃ། བསྟོད་པ་ནི། སྟོན་པ་བླ་མེད་སངས་རྒྱས་ཟ སོགས་ནས་ཐབས་མཁས་ཐུགས་རྗེ༴ །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་

དང་ཤེས་རབ་མཆོག་ལ་མངའ་བརྙེས་པ། །རིག་ལྔ་བདེ་བར་གཤེག་ལ་ཕྱག་འཚལ་བསྟོད། །བསྟོད་པར་འོས་ཐམས་ཅད་སོཊ་རྟེན་འབྲེལ་སྙིང་པོ་ཅི་མང་དང་དབྱངས་གསལ་བཟླས་ལ། ཨོཾ་ཨཱཧཱུཾ། ཏིང་ངེ་འཛིན་གྱིས་བསྐྱེད་
པའི་ལྷ་རྣམས་འོད་དུ་ཞུ་ནས་སྐུ་གསུང་ཐུགས་ཀྱི་རྟེན་སོ་སོའི་རྣམ་པར་གྱུར། །ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་ཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུཊ་སུ་གསོལ། ཁྱད་པར་དུ་བདེ་བར་
གཤེགས་པའི་སྐུ་གསུང་ཐུགས་ཀྱི་རྟེན་འདི་དག་ལ་བསྐྱེད་ཅིང་སྤྱན་དྲངས་བའི་དཀྱིལ་འཁོར་གྱི་ལྷ་ཚོགས་རྣམས་དང་། གཞན་ཡང་ཕྱོཊ་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའི་ཚོགས་
དང་བཅས་པ་རྣམས་རྟེན་འདི་དག་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་རྟེན་འདི་ཉིད་གང་དུ་བཞུགས་པའི་ཡུལ་ཕྱོགས་འདིའི་

༄༅། །གཙོར་བྱས་པའི་འཇིག་རྟེན་ཀྱི་ཁམས་ཀུན་ཏུ་ནད་ཀྱི་བསྐལ་བ་ཞི་བ་དང་། མཚོན་གྱི་བསྐལ་བ་ཉམས་པ། མུ་གེའི་བསྐལ་བ་མེད་པ། མི་ནད་དང་ཕྱུགས་ནད་ཐམས་ཅད་རྒྱུན་ཆད་ནས་ཆར་
ཆུ་དུས་སུ་འབེབས། ལོ་ཕྱུགས་རྟག་ཏུ་ལེཊ། སེམས་ཅན་ཐམས་ཅད་བདེ་སྐྱིད་ཕུན་སུམ་ཚོཊ་པའི་དཔལ་ཡོན་ལ་ལོངས་སྤྱོད་པའི་རྟེན་དུ་གྱུར་ཅིག རྟེན་སྙིང་ཅི་ནུས་བཟླས་མཐར་སུ་པྲ་ཏིཥྛ་སོགས་ཀྱིས་མེ་ཏོག་འཐོར། ཡང་ན།
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་
ངན་ལས་འདས་པའི་ས་ལ་མ་ཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུཊ་སུ་གསོལ། ཁྱད་པར་དུ་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་འདི་དག་ལ་བསྐྱེད་
ཅིང་སྤྱན་དྲངས་བའི་དཀྱིལ་འཁོར་གྱི་ལྷ་ཚོཊ་རྣམས་དང་། གཞན་ཡང་ཕྱོགས་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའི་ཚོཊ་རྣམས་རྟེན་འདི་དག་ལ་འབྱུང་བ་བཞིའི་གནོད་པས་མ་

ཞིག་གི་བར་དུ་བརྟན་པར་བཞུཊ་སུ་གསོལ། བརྟན་པར་བཞུགས་ནས་ཀྱང་རྟེན་འདི་ཉིད་སུས་མཐོང་བ་དང་ཐོས་པ་དང་དྲན་པ་དང་རེག་པའི་སེམས་ཅན་ཐམས་ཅད་ཀྱི་ནད་གདོན་འཇིགས་བརྒྱད་
ཞི་བ་དང་། ཚེ་བསོད་དཔལ་འབྱོར་རྒྱས་པ། མོས་པ་རྣམ་བཞི་དབང་དུ་འདུ་བ། དགྲ་བགེགས་ལོག་འདྲེན་ཚར་གཅོད་པ་ལ་སོགས་ལས་བཞི་དང་ལས་རབ་འབྱམས་ཀྱི་ཕྲིན་ལས་ཐོགས་མེད་དུ་
འགྲུབ་ཅིང་མཐར་ཐུཊ་རྒྱལ་བ་མགོན་པོ་འོད་དཔག་མེད་པའི་གོ་འཕང་ཐོབ་པའི་རྟེན་དུ་གྱུར་ཅིག རྟེན་སྙིང་ཅི་ནུས་བཟླས་མཐར་སུ་པྲ་ཏིཥྛབཏགས་ནས་འཐོར། ཕྱོགས་བཅུ་ན་བཞུགས་པའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་ཞག་གི་བར་དུ་རྒྱལ་
བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། ཁྱད་པར་དུ་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་འདི་ལ་བསྐྱེད་ཅིང་སྤྱན་དྲངས་བའི་དཀྱིལ་འཁོར་གྱི་ལྷ་ཚོགས་རྣམས་དང་། 

༄༅། །གཞན་ཡང་ཕྱོགས་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའི་ཚོཊ་རྣམས་རྟེན་འདི་དག་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་
བཞུཊ་ནས་ཀྱང་སྦྱིན་པའི་བདག་པོའི་གཙོར་གྱུར་བའི་འབྲེལ་ཐོགས་རྣམས་ཀྱིས་ཚོགས་གཉིས་རྫོགས་སྒྲུབ་གཉིས་བྱང་ཞིང་རྣམ་མཁྱེན་བླ་ན་མེད་པའི་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་
རིན་པོ་ཆེ་ཐོབ་པའི་རྟེན་ཏུ་གྱུར་ཅིག །རྟེན་འབྲེལ་སྙིང་པོ་སུ་པྲ་ཏིཥྛབཏགས་པ་ཅི་མང་བཟླ་བཞིན་མེ་ཏོག་འཐོར་ཞིང་སླར་ཡང་བཀྲ་ཤིས་སོགས་བྱའོ། །བཀྲ་ཤིས་འབྱུང་དང་བྱང་ཆུབ་ཆེན་པོ་དང༌། །ཆོས་འཁོར་ཆོ་འཕྲུལ་ཆེན་པོ་ལྷ་
ལས་བབས། །དབྱེན་སྡུམ་སྐུ་ཚེའི་འདུ་བྱེད་བྱིན་གྱིས་རླབས། །མྱང་འདས་མཆོད་རྟེན་རྣམས་ཀྱིས་བཀྲ་ཤིས་ཤོག །རྡོ་རྗེ་སློབ་དཔོན་ཞབས་བརྟན་བཞེད་པ་འགྲུབ། །དགེ་འདུན་སྡེ་འཕེལ་བཤད་སྒྲུབ་
བསྟན་པ་དར། །འཁོར་སློབ་སྦྱིན་བདག་མངའ་ཐང་འབྱོར་བ་རྒྱས། །བསྟན་པ་ཡུན་རིང་གནས་པའི་བཀྲ་ཤིས་ཤོག །དགེའོ། །

༄༅། །རབ་གནས་བསྡུས་དོན་ནི། ཧཱུྃ་ཧཱུྃ་ཧཱུྃ་བྷི་ཤྭ་བཛྲ་ཀྲོ་དྷ་ཛ་ལ་མཎྜལ་ལ་ཕཊ་ཕཊ༔ ཧ་ལ་ཧ་ལ་ཧ་ལ་ཧཱུྃ༔ ཨོཾ་སུམྦྷ་ནི་སོགས། བཛྲ་རཀྟ་ཙཀྲ་མཎྜལ་ཧཱུྃ་ཧཱུྃ༔ ཨོཾ་མ་ཧཱ་ཤུ་ནྱེ་ཏ་སོགས་ཀོ་ཉ་ཧཾ། སྟོང་པའི་ངང་
ལས་རྟེན་གྱི་ངོ་བོ་སྐད་ཅིག་གིས་རིགས་ཐམས་ཅད་ཀྱི་བདག་ཉིད་རྡོ་རྗེ་མི་བསྐྱོད་པ་སྔོན་པོ་རྡོ་རྗེ་དང་དྲིལ་བུ་འཛིན་པ་རྒྱན་ཐམས་ཅད་ཀྱིས་བརྒྱན་ཅིང་རང་སྣང་གི་ཡུམ་ལ་འཁྲིལ་བ་ཡེ་ཤེས་སྒྱུ་མའི་
སྐུ་ཅན་དུ་ལམ་གྱིས་གསལ་བའི་གནས་གསུམ་དུ་འབྲུ་གསུམ་གྱིས་མཚན་པ་ལས་འཕྲོས་པའི་འོད་ཟེར་གྱིས་དེ་བཞིན་གཤེགས་པ་ཐམས་ཅད་ཀྱི་གསང་བ་གསུམ་གྱི་ངོ་བོ་འོད་ཟེར་དཀར་དམར་
མཐིང་གསུམ་གྱི་རྣམ་པར་སྤྱན་དྲངས་ནས་ཐིམ་པས་རྡོ་རྗེ་གསུམ་གྱི་ངོ་བོ་རྫོགས་བར་གྱུར། ཨོཾ་མ་ཧཱ་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷ་ཝཨཏྨ་ཀོཉཧཾ། སླར་ཡང་འོད་ཟེར་གྱིས་དེ་བཞིན་གཤེགས་པ་རིགས་
ལྔ་སྤྱན་དྲངས་ཡེ་ཤེས་ལྔ་ཡི་དབང་བསྐུར་དབང་རྟགས་སུ་རིགས་ལྔས་དབུ་བརྒྱན་པར་གྱུར། ཧཱུྃ་ཨོཾ་སྭཱ་ཨོཾ་ཧཱ་ཨ་བྷི་ཥིཉྩ་ཧཱུྃ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་སྤྱན་དྲངས་གཉིས་སུ་

མེད་པར་གྱུར། བཛྲ་ས་མ་ཛ ཛཧཱུྃ་བཾ་ཧོ༔ བཛྲ་པུཥྤེ་དྷབྷེ་སོགས་ནས་ཤབྟ་སརྦ་པཱུ་ཛ་མེ་གྷ་ཨཱཧཱུྃ། མི་རྟོགས་རྡོ་རྗེ་ཐབས་ཀྱི་ཡེ་ཤེས་ནི། །དམིགས་མེད་ཤེས་རབ་ཡུམ་གྱིས་ངང་དུ་རྟོགས། །ཐུགས་
རྗེའི་བྱེ་བྲག་སྣ་ཚོགས་ཅིར་ཡང་སྟོན། །རྡོ་རྗེ་སེམས་དཔའ་ཁྱེད་ལ་ཕྱག་འཚལ་ལོ། །ཨོཾ་བཛྲ་ཛི་ལྕེ་ཧཱུྃ་ལས་སྐྱེས་བའི་རྡོ་རྗེ་བསྒོམ། །རྡོ་རྗེ་སེམས་དཔའ་བཅོམ་ལྡན་འདས། །རིགས་ལྔའི་རྒྱལ་
ལ་ཕྱག་འཚལ་ལོ། །སློབ་མ་རྣམས་ལ་བརྩེ་བ་དང་། །སེམས་ཅན་རྣམས་ལ་ཕན་པའི་ཕྱིར། །ཇི་སྙེད་རྒྱལ་བ་སྲས་དང་བཅས། །རྟེན་འདིར་བརྟན་པར་བཞུགས་ནས་ཀྱང་། །ཕྱིན་གྱིས་བརླབས་པར་
མཛད་དུ་གསོལ། །ལན་གསུམ། དེ་ནས་བརྟེན་བསྒྱུར་བ་ནི། ཨོཾ་བཛྲ་སཏཱ་ས་མ་ཡ་སོགས་ཡིག་བརྒྱ་མཐར་ཨཱཧཱུྃ་ཕཊ༔ རྟེན་ལྷ་གསལ་བ་ཡོངས་སུ་གྱུར་པ་ལས་རྟེན་སོ་སོའི་རྣམ་པར་ཇི་ལྟ་བ་བཞིན་དུ་གྱུར། ཕྱོགས་
བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་

༄༅། །འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་མི་འདའ་བར་བརྟན་པར་བཞུགས་སུ་གསོལ། ཁྱད་པར་དུ་ཡང་སྐུ་གསུང་ཐུགས་ཀྱི་རྟེན་འདི་རྣམས་ཇི་སྲིད་འབྱུང་བ་བཞིའི་
གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ།
ཡེ་དྷར་ཚར་བདུན་སོགས་ཀྱིས་མེ་ཏོག་འཐོར་མཐར། ཇི་སྲིད་འབྱུང་བ་ས་ཆུ་མེ། །རླུང་གིས་བསྐལ་པས་འཇིགས་བར་དུ། །དེ་སྲིད་བཅོམ་ལྡན་ཐུགས་རྗེ་ཅན། །འདིར་བཞུགས་བདག་གིས་སྐྱོབས་པ་དང་། །འགྲོ་
དོན་རྒྱ་ཆེན་དོན་རྒྱ་ཆེན་མཛད་དུ་གསོལ། །ཡེ་དྷར་ཚར་གཅིག་གིས་མཐར། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་རབ་ཏུ་གནས། །ཀུན་གྱི་བདག་ཉིད་རིགས་ཀུན་གྱི་ནི་བདག་པ་མཆོག །མ་ལུས་
སེམས་ཅན་བསྐྱེད་མཛད་བདེ་བ་ཆེན་པོ་སྟེ། །དེས་ནི་དེང་ཁྱོད་དབང་བསྐུར་མཆོག་ལ་བཀྲ་ཤིས་ཤོག །ཉིན་མོ་བདེ་ལེགས་སོགས། རྟེན་མཆོག་འདི་བཞེངས་དགེ་བ་ཡི། །ཕ་མ་འགྲོ་བ་མ་ལུས་

ཀུན། །སྲིད་པའི་སྡུག་བསྔལ་ལས་གྲོལ་ཏེ། །ཕྱམས་ཅིག་མངོན་སངས་རྒྱས་པར་ཤོག །དགེའོ། །

༄༅། །ཚེ་ཐར་གཏོང་བའི་ཆོ་ག་འདོད་དགུའི་དཔལ་སྟེར་བཞུགས། སེམས་ཅན་དེའི་སྤྱི་གཙུག་ཏུ་ཚེ་དཔག་མེད་བསྒོམ་ལ། བདག་དང་སེམས་ཅན་ཐམས་ཅད་དུས་འདི་ནས་བཟུངས་སྟེ་བྱང་ཆུབ་སྙིང་པོའི་བར་དུ་རྒྱལ་བ་ཚེ་དཔག་ཏུ་
མེད་པ་ལ་སྐྱབས་སུ་མཆིའོ། ལན་གསུམ། སེམས་ཅན་ཐམས་ཅད་འཆི་བའི་འཇིགས་པ་ལས་ཐར་ཏེ་འཆི་མེད་རྟག་པ་དམ་པའི་གོ་འཕང་ཐོབ་པའི་ཆེད་དུ་ཚེ་ཐར་གཏོང་བའི་དགེ་བ་བསྒྲུབ་པར་བྱའོ། སྙམ་དུ་
སེམས་བསྐྱེད་ལན་གསུམ། ཚད་མེད་བཞི་བསྒོམ་ནས་ཚེ་གཟུངས་འདི་བྲིས་ན་དཀའ་སྙམ་ཚེ་གཟུངས་ཚར་གསུམ་བརྗོད་ལ་ནས་འཐོར་བས་སེམས་ཅན་དེ་དང་དེའི་རིགས་ཅན་འཆི་བར་འཇིགས་པ་ཐམས་ཅད་འཆི་བདག་ལས་རྒྱལ་ཏེ་སྐྱེ་བ་ཀུན་ཏུ་ཚེ་ཡི་དངོས་གྲུབ་ཐོབ་པར་བསམ།
ཡེ་དྷརྨ་བཟླ་ཞིང་དཔྲལ་བར་མར་གྱི་གཡུང་དྲུང་དང་སྟེང་དུ་ཉི་ཟླ་བཀོད་ལ། ཚེ་ཐར་གྱི་རྟགས་གདབ་དགོས་ན་བྱ་མཆན། སྭཱ་བྷ་ཝ་སོཊ་སྦྱངས་སྟོང་བའི་ངང་ལས་དམིགས་བྱའི་ལུས་ཕུང་ཁམས་སྐྱེ་མཆེད་ཐམས་ཅད་རྣམ་དག་བདེ་བ་ཆེན་པོའི་
རང་བཞིན་མཆོད་པའི་སྤྲིན་ཕུང་བསམ་གྱིས་མི་ཁྱབ་པར་གྱུར། ཨོཾ་ཨཱཧཱུྃ་དང་ནམ་མཁའ་མཛོད་གྱིས་བརླབས། ཀྱེེ་ཕྱོགས་བཅུའི་ཞིང་ན་བཞུགས་པ་ཡི། །སངས་རྒྱས་ཆོས་དང་དགེ་འདུན་དང༌། །བླ་མ་ཡི་དམ་

མཁའ་འགྲོའི་ཚོཊ། །ཆོས་སྐྱོང་ནོར་ལྷ་གཏེར་གྱི་བདག །ཡུལ་རིས་ཟོ་དོར་དཀར་ཕྱོགས་སྐྱོང་། །ཚེ་བརྫི་ཚེ་མགོན་ཚེ་འཛིན་ལྷ། །འགོ་ཞིང་སྐྱོབ་པའི་ལྷ་ཚོགས་ལ། །མཆོད་པ་དམ་པ་འབུལ་བ་ན། །
སྲོག་དབུགས་རྣམ་ཤེས་ལྡན་པ་ཡི། །སེམས་ཅན་འདི་ནི་ཚེ་བདུད་ལས། །ཐར་ཏེ་འཇིགས་མེད་དབུགས་དབྱུང་ཐོབ། །འདི་ཡི་ཕུང་ཁམས་སྐྱེ་མཆེད་རྣམས། །རང་བཞིན་རྣམ་དག་མཆོད་པའི་སྤྲིན། །
ནམ་མཁའ་ཁྱབ་པར་སྤྲོ་བྱེད་ཅིང་། །འདོད་ཡོན་ཀུན་ལྡན་བདེ་བ་ཆེ། །འཆི་མེད་ཚེ་མཆོག་གྲུབ་པའི་རྫས། །མུ་མཐའ་མེད་པར་ཡོངས་ཤར་བས། །ཁྱེད་རྣམས་ཐུཊ་དམ་གཉེན་པོ་བསྐང་། །དགྱེས་
རབ་མཆོག་དང་ལྡན་གྱུར་ཅིག །བདག་དང་རྒྱུ་སྦྱོར་ཡོན་བདག་གིས། །ཐོག་དྲངས་མཁའ་མཉམ་སེམས་ཅན་ཀུན། །དུས་མིན་འཆི་བའི་གེཊ་ལས་ཐར། །ཤིན་ཏུ་ཡུན་རིང་འཚོ་འགྱུར་ཞིང་། །བདེ་
ལེགས་ཕུན་ཚོགས་ཐོབ་པར་ཤོག །ཕུང་ཁམས་ཉམས་པ་སོར་ཆུད་ཅིང་། །བརྟན་གཡོའི་དྭངས་བཅུད་གསོས་སུ་སྨིན། །ཚེ་དཔལ་བཀྲག་མདངས་གཟི་བརྗིད་རྒྱས། །ནད་མེད་ཆོས་འབྱོར་འཕེལ་

༄༅། །བར་ཤོག །བདག་དང་སེམས་ཅན་ཐམས་ཅད་ཀུན། །བླ་མེད་བྱང་ཆུབ་ཐོབ་ཀྱི་བར། །སྐྱེ་བ་ཀུན་ཏུ་ཚེ་རིང་ཞིང་། །འཆི་མེད་ཚེ་མཆོག་འགྲུབ་པར་ཤོག །དགེ་འདིས་མཁའ་མཉམ་འགྲོ་
བ་ཀུན། །སྐྱེ་འཆི་ལས་འདས་རྡོ་རྗེའི་སྐུ། །མགོན་པོ་ཚེ་དཔག་མེད་པ་ཡི། །གོ་འཕང་དམ་པ་ཐོབ་གྱུར་ཅིག །ཅེས་བརྗོད་ལ། ཞབས་བརྟན་ཡིན་ན། འདི་ལྟར་བསྒྲུབ་པའི་ལེཊ་བྱས་རྟེན་འབྲེལ་གྱིས། །དཔལ་
ལྡན་བླ་མ་སྐུ་ཚེ་རབ་བརྟན་ཞིང་། །རྨད་བྱུང་ཕྲིན་ལས་ཕྱོཊ་བཅུར་རབ་ཏུ་རྒྱས། །ཐུགས་ཀྱི་བཞེད་དོན་ཡོངས་སུ་འགྲུབ་གྱུར་ཅིག །ཞེས་སྦྱར་མཐར་བཀྲ་ཤིས་ཀྱི་ཚིཊ་སུ་བཅད་པ་ཅི་རིཊ་པ་དང་བཅས་ཏེ་མེ་ཏོག་འཐོར་བ་དགེ་
ལེགས་སུ་བྱའོ། །གསེར་འཕྱང་མེ་བྱ་ཟླ་༡༠་ཚེས་༨ལ་མི་ཕམ་རྣམ་རྒྱལ་པས་གང་ཤར་བཀོད་པ་བཀྲ་ཤིས་པར་གྱུར་ཅིག། །། །

༄༅། ། ༈ མངའ་བདག་ཉང་དང་ཉི་མ་གྲགས་པ་སོགས་ཀྱི་གཏེར་ཁ་ནས་ཡང་ཡང་བྱུང་བ། གུ་རུ་རིན་པོ་ཆེས་འཕགས་པ་སྤྱན་རས་གཟིགས་ལ་ཞུས་ཏེ། ཐོས་བསམ་སྒོམ་སྒྲུབ་སོགས་རྩོལ་བས་འབད་པ་ལ་མི་ལྟོས་པར་ངན་སོང་གི་སྒོ་ཆོད་ཅིང་། སངས་རྒྱས་ཀྱི་ཞིང་དུ་འགྲོ་
བའི་ཐབས་ཐོས་གྲོལ་ཚོར་བ་རང་གྲོལ་ཞེས་བྱ་བ་ནི། ཨོཾ་ཨཱཧཱུྃ་ཧྲིཿ  ཨོཾ་མ་ཎི་པདྨེ་ཧཱུྃ༔ ཨོཾ་བེེ་རོ་ཙ་ན་ཧཱུྃ༔ ཨཀྵོ་བྷྱ༔ རཏྣ་སམྦྷ་ཝ ཨ་མི་དྷེ་ཝ ཨ་མོ་གྷ་སིདྡྷི་ཧཱུྃ༔ ཨོཾ་པདྨ་ཧསྟ་མ་ཧཱ་ཨ་མོ་གྷ་པཱ་ཤ་སཱ་དྷ་ཡ་ས་མ་ཡ་ཧྲི་ད་ཡཱཾ་
ཙ་ར་ཙ་ར་ཧཱུྃ༔ ན་མོ་བྷ་ག་ཝ་ཏེ་ཨཱརྱ་ཨ་ཝ་ལོ་ཀི་ཏེ་ཤྭ་རཱ་ཡཿ བོ་དྷི་ས་ཏྭ་ཡ་མ་ཧཱ་ས་ཏྭ་ཡ་མ་ཧཱ་ཀ་རུ་ཎི་ཀཱ་ཡ༔ སིདྡྷི་མནྟ་ཡ་ཡ་ནི་སྭཱ་ཧཱ༔ སྒྲ་དག་དབྱངས་གསལ་སྙན་པའི་གླུསཋསེམས་བསྐྱེད་ལྡན་པའི་རྣལ་འབྱོར་པས༔ ཀུན་
གྱི་ཐོས་སར་འདི་བརྗོད་ན༔ སྒྲ་ཐོས་སེམས་ཅན་ཐམས་ཅད་ཀུན༔ སྡིག་ཅན་དམྱལ་བའི་རིཊ་ཡིན་ཀྱང༔ སྒྲ་འདི་ལན་གཅིག་ཐོས་གྱུར་ན༔ སངས་རྒྱས་ཐོབ་པ་སྨོས་ཅི་དགོས༔ གྲོལ་བར་འགྱུར་བར་གདོན་མི་ཟ༔ རྒྱུན་ཏུ་བཟླས་བརྗོད་བྱས་གྱུར་ན༔ གདུང་དང་རང་བསྲེལ་འབྱུང་བརའགྱུར༔
དེ་ཕྱིར་གཅེས་སོ་རྣལ་འབྱོར་རྣམས༔ བུད་མེད་ཡེ་ཤེས་མཚོ་རྒྱལ་ངས༔ བརྡ་ཡིག་ལེགས་པར་གཏེར་ཏུ་སྦས༔ ལས་འཕྲོ་ཅན་དང་འཕྲད་པར་ཤོག༔ ཞེས་གསུང་པ་སྤྲུལ་བའི་གཏེར་སྟོན་རྣམས་ཀྱིས་གཏེར་ནས་གདན་དྲངས་པའོ། སྨོན་ལམ་རྡོ་རྗེའི་རྒྱ་མདུད་བཞུགས་སོ། ། བླ་

མ་ཡི་དམ་ལྷ་ཚོགས་དགོངས་སུ་གསོལ། །དེང་འདིར་བརྩོན་པས་བསྒྲུབས་པའི་དགེ་བ་དང་། །དུས་གསུམ་བསགས་དང་ཡོད་པའི་དགེ་བ་རྣམས། །བསྡོམས་ཏེ་བླ་མེད་བྱང་ཆུབ་ཆེན་པོར་བསྔོ། །
དེང་ནས་བྱང་ཆུབ་སྙིང་པོར་མཆིས་ཀྱི་བར། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་ལྡན། །དཔལ་ལྡན་རྡོ་རྗེའི་ཐེག་ལ་ངེས་གནས་ཤོག །དབང་གིས་སྨིན་ཅིང་
དམ་ཚིག་སྡོམ་པར་ལྡན། །རིམ་གཉིས་ལམ་ལ་བསྙེན་སྒྲུབ་མཐར་ཕྱིན་ནས་། །དཀའ་བ་མེད་པར་རིག་འཛིན་གོ་འཕང་བགྲོད། །དངོས་གྲུབ་རྣམ་གཉིས་བདེ་བླག་འགྲུབ་གྱུར་ཅིག །ཅིར་སྣང་སྒྱུ་འཕྲུལ་
དྲྭ་བའི་འཁོར་ལོར་རྫོགས། །གྲག་པ་ཐམས་ཅད་བརྗོད་བྲལ་སྔགས་ཀྱི་སྒྲ། །སེམས་ཀྱི་འགྱུ་བ་རང་རིག་འདུས་མ་བྱས། །བདེ་ཆེན་འདུ་འབྲལ་མེད་པ་མངོན་གྱུར་ཤོག །ཉམས་ཆག་རྟོག་སྒྲིབ་མ་
སྤངས་གནས་སུ་དག །ཕྱི་ནང་གསང་བ་དབྱེར་མེད་རྟོགས་པས་བསྐངས། །གང་ཤར་རང་གྲོལ་ཀུན་བཟང་སློང་ཡངས་སུ། །ངན་སོང་དོང་སྤྲུགས་སྲིད་ཞི་མཉམ་གྱུར་ཅིག །ཐིག་ལེ་ཆེན་པོར་སྐུ་དང་

༄༅། །ཞིང་ཁམས་རྫོགས། །དམ་ཚིག་ཆེན་པོར་སྤང་བླང་མཚན་མ་དག །ཁྱབ་བརྡལ་ཆེན་པོར་རེ་དོགས་མདུད་པ་གྲོལ། །རྫོགས་པ་ཆེན་པོ་ཆོས་སྐུ་མངོན་གྱུར་ཤོག །བརྒྱུད་པ་གསུམ་གྱི་བྱིན་རླབས་
སྙིང་ལ་ཞུགས། །སྒྱུ་འཕྲུལ་དྲྭ་བའི་ལམ་གསང་སེམས་ལ་རྫོགས། །ཕྲིན་ལས་རྣམ་བཞི་ལྷུན་གྱིས་གྲུབ་པ་ཡིས། །མུ་མཐའ་མེད་པའི་འགྲོ་བ་སྒྲོལ་བར་ཤོག། །ཞི་ཁྲོ་སྤྲུལ་པའི་འཁོར་ལོས་ལུང་སྟོན་ཞིང་། །
མཁའ་འགྲོ་རྣམས་ཀྱིས་བུ་བཞིན་སྐྱོང་བ་དང་། །ཆོས་སྐྱོང་སྲུང་མས་བར་ཆད་ཀུན་བསལ་ནས། །ཡིད་ལ་སྨོན་པ་མཐའ་དག་འགྲུབ་གྱུར་ཅིག །རྒྱལ་བའི་བསྟན་པ་དར་ཞིང་རྒྱས་པ་དང་། །བསྟན་འཛིན་
རྣམས་ཀྱིས་བཞེད་པའི་དོན་ཀུན་འགྲུབ། །མ་ལུས་སྐྱེ་རྒུའི་འགལ་རྐྱེན་ཀུན་ཞི་ཞིང་། །ཕུན་ཚོགས་མཐའ་དག་ཡིད་བཞིན་འབྱོར་གྱུར་ཅིག ཅེས་པའང་རིག་པ་འཛིན་པ་འགྱུར་མེད་རྡོ་རྗེས་སོ། །སརྦ་མངྒ་ལཾ། ༈ ཕུན་
སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་རྒྱས་པ་འདབ་འདྲའི་སྤྱན་མངའ་བ། །དེས་ནི་ཁྱོད་ལ་དེ་རིང་ཞི་བྱེད་བཀྲ་

ཤིས་ཤོག །དེ་ཡིས་ཉེ་བར་བསྟན་པའི་མཆོག་རབ་གཡོ་མེད་པ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་རྒུ་རྣམས་ལ་ཞི་བྱེད་པ། །དེས་ནི་ཁྱོད༴ དམ་ཆོས་བདེན་
པ་ཐོས་པའི་བཀྲ་ཤིས་ཀྱིས་ཕྱུག་ཅིང་། །དགེ་འདུན་མི་དང་ལྷ་དང་ལྷ་མིན་ཡོན་གྱི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་ཞིང་། །དེས་ནི༔ ཆེ་བའི་ཆེ་མཆོག་སྟོན་མཆོག་བླ་ན་མེད། །
ཆོས་རྗེ་ཉི་མ་རྒྱལ་བའི་བྱིན་རླབས་ཀྱིས། །བདུད་དང་བགེགས་རིགས་གནོད་པའི་དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཆོས་ཉིད་བདེན་པའི་ཆོས་མཆོག་བླ་ན་མེད། །དམ་
ཆོས་བདུད་རྩི་བདེན་པའི་བྱིན་རླབས་ཀྱིས། །ཉོན་མོངས་སྡུག་བསྔལ་གདུང་བའི་དགྲ་ཞི་སྟེ། །རྟག་ཏུ་དཔལ དགེ་འདུན་ཡོན་ཏན་རིན་ཆེན་དཔལ་འབར་བ། །རྒྱལ་སྲས་ཕན་མཛད་བདེན་པའི་བྱིན་
རླབས་ཀྱིས། །ཉེས་པའི་སྐྱོན་བྲལ་དགེ་ཚོགས་རྣམ་འཕེལ་བ། །རྟག་ཏུ་དཔལ༔ སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །སྟོན་མཆོག་དམ་པ་ལྷ་

༄༅། །མིས་མཆོད་འོས་པ། །སངས་རྒྱས་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་ཟ ཞི་བ་ཆགས་བྲལ་ལྷ་མིས་མཆོད་འོས་པ། །
ཆོས་ལ་ཕྱག་འཚལ་དེང་༔ སེམས་ཅན་གང་དག་འགྲོ་དང་དེ་དག་ཐམས་ཅད་དེང་ཟ ཚོགས་ཀྱི་དམ་པ་ལྷ་མིས་མཆོད་འོས་པ། །དགེ་འདུན་ཕྱག་འཚལ་དེང་༴ རྒྱལ་བ་སྲས་བཅས་བསོད་ནམས་མཐུ་
དག་དང༌། །ལྷ་རྣམས་ཀུན་གྱིས་ལེགས་པར་བསམ་པ་དང་། །གསང་སྔགས་རིག་སྔགས་རྣམས་ཀྱི་མཐུ་སྟོབས་དང༌། །བདེན་པར་སྨྲ་བ་རྣམས་ཀྱི་བདེན་ཚིག་གིས། །བསོད་ནམས་རི་བོ་བཞིན་དུ་
བརྟན་པ་དང་། །བརྒྱུད་འཛིན་ཉི་ཟླ་བཞིན་དུ་གསལ་བ་དང་། །སྙན་གྲགས་ནམ་མཁའ་ལྟ་བུར་ཁྱབ་པ་ཡིས། །གསུམ་པོ་དེས་ཀྱང་དེང་འདིར་བདེ་ལེགས་ཤོག །བགེགས་རིགས་སྟོང་ཕྲག་བརྒྱད་ཅུ་
ཞི་བ་དང༌། །མི་མཐུན་གནོད་པའི་རྐྱེན་དང་བྲལ་བ་དང་། །མཐུན་པ་འགྲུབ་ཅིང་ཕུན་སུམ་ཚོགས་པ་ཡི། །བཞི་པོ་དེས་ཀྱང་དེང་༔ ལོ་བརྒྱ་ཐུབ་ཅིང་སྟོན་བརྒྱ་མཐོང་བ་དང་། །ཚེ་རིང་ནད་མེད་བདེ་

སྐྱིད་ཕུན་སུམ་ཚོགས། །ཐེག་པ་མཆོག་ལ་ངེས་པ་འབྱུང་བ་ཡི། །ལྔ་པོ་དེས༔ སྦྱིན་པ་གཏོང་ཞིང་ཚུལ་ཁྲིམས་བསྲུང་བ་དང༌། །བཟོད་པ་བསྒོམ་ཞིང་བརྩོན་འགྲུས་བརྩམས་པ་དང་། །མཉམ་པར་འཇོག་
ཅིང་གནས་ལུགས་རྟོགས་པ་ཡི། །དྲུག་པོ་དེས ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ཡང་བདེ་ལེགས་ཤིང༌། །ཉིན་མཚན་རྟག་ཏུ་བདེ་ལེགས་པ། །དཀོན་མཆོག་གསུམ་གྱིས་དེང་
འདིར་སྩོལ། །དཔལ་ལྡན་བླ་མས་དེང་ཟ ཡི་དམ་ལྷ་ཡིས་དེང་ཟ ཆོས་སྐྱོང་སྲུང་མས་དེང་ཟ གཞི་བདག་རྣམས་ཀྱིས་དེང་ཟ འབྱུང་པོ་གང་དག་འདིར་ནི་ལྷགས་གྱུར་ཏེ། །སའམ་འོན་ཏེ་བར་སྣང་འཁོད་
ཀྱང་རུང༌། །སྐྱེ་རྒུ་རྣམས་ལ་རྟག་ཏུ་བྱམས་བྱེད་ཅིང་། །ཉིན་དང་མཚན་མོར་ཆོས་ལ་སྤྱོད་པར་ཤོག །འདིར་ནི་རྒྱལ་བ་དགྲ་རྒྱལ་བདེན་གང་གིས། །ཤིན་ཏུ་བདེན་པར་གསུངས་ཤིང་བརྫུན་མེད་པའི། །
བདེན་པ་དེས་ཀྱང་དེང་འདིར་བདེ་ལེགས་ཤོག །དེང་ཀུན་འཇིགས་པ་ཆེ་ལས་ཐར་གྱུར་ཅིག །དེང་འདིར་རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ཐམས་ཅད་ཉི་མ་དང་ཟླ་བ་གཟའ་

༄༅། །སྒྲ་གཅན་ཀྱི་གནོད་པ་ལས་གྲོལ་བ་བཞིན་དུ། བདུད་དང་བར་ཆད་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག །ཛ་ཡ་ཛ་ཡ་སུ་ཛ་ཡ། །
དེ་ལྟར་འགྲུབ་པར་བྱེད་པའང་། །དཀོན་མཆོག་གསུམ་གྱི་བདེན་པ་དང་། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་བརླབས་དང་། ཚོགས་གཉིས་ཡོངས་སུ་རྫོགས་པའི་མངའ་
ཐང་ཆེན་པོ་དང་། །ཆོས་ཀྱི་དབྱིངས་རང་བཞིན་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་དེ་བཞིན་དུ་འགྲུབ་པར་གྱུར་ཅིག །

༄༅། །བཀྲ་ཤིས་དོན་ཀུན་གྲུབ་པའི་དབྱངས་སྙན་
ཞེས་བྱ་བ་བཞུགས་སོ།

༄༅། །ཨོཾ་སྭཱ་སྟི་བི་ཛ་ཡནྟུ། ཆོས་དབྱིངས་ནམ་མཁའི་ཁྱོན་ཀུན་ཡོངས་ཁྱབ་པ། །རབ་འབྱམས་རྩ་བ་གསུམ་གྱི་ལྷ་ཡི་ཚོགས། །ཏིལ་གྱི་གོང་བུ་བཞིན་དུ་བཞུགས་པ་ཡི། །
རྒྱལ་བའི་དབང་པོ་རྣམས་ཀྱིས་དགོངས་པ་མཛད། །ཡུམ་རྣམས་རིན་ཆེན་བུམ་པས་དབང་བསྐུར་ཞིང་། །སེམས་དཔའི་ཚོགས་ཀྱིས་བཀྲ་ཤིས་མེ་ཏོག་འཐོར། །ལྷ་མོ་རྣམས་
ཀྱིས་རྡོ་རྗེའི་གླུ་དབྱངས་ལེན། །ཁྲོ་བོའི་ཚོགས་ཀྱིས་བགེགས་རྣམས་ཕ་མཐར་བསྐྲད། །འཇིག་རྟེན་སྐྱོང་བའི་ཚོགས་ཀྱིས་མཆོད་ཅིང་བསྟོད། །ཀུན་ཀྱང་ཁྱེད་ལ་བཀྲ་ཤིས་
དཔལ་ཡོན་ཀུན། །དེང་འདིར་མངོན་པ་རྩོལ་བ་ཉིད་གྱུར་པས། །བཀྲ་ཤིས་རབ་མཆོག་བདག་གིས་བརྗོད་པར་བྱ། །དགའ་རབ་ཤྲཱི་སེང་པདྨ་ཐོད་ཕྲེང་རྩལ། །གྲུབ་མཆོག་

༄༅། །བརྒྱད་དང་རྗེ་འབངས་ཉི་ཤུ་ལྔ། །གཏེར་སྟོན་བརྒྱ་རྩ་བཀའ་གཏེར་དག་སྣང་བརྒྱད། །རིག་འཛིན་བླ་མའི་ཚོགས་ཀྱི་བཀྲ་ཤིས་དེས། དེང་ཁྱོད་མི་མཐུན་རྒུད་པ་
ཀུན་ཞི་ནས། །མཐུན་རྐྱེན་ཚེ་བསོད་བདེ་ལེགས་གོང་དུ་འཕེལ། །ཇི་ལྟར་བསམ་པ་ཡིད་བཞིན་ལྷུན་གྱིས་གྲུབ། །ཕུན་ཚོགས་དཔལ་ཡོན་རྒྱས་པའི་བཀྲ་ཤིས་ཤོག །གདོད་
མའི་མགོན་པོ་རིགས་ལྔ་གངས་ཆེན་མཚོ། །སྟོན་པ་བཅུ་གཉིས་སངས་རྒྱས་སྟོང་ལ་སོགས། །མཁའ་ཁྱབ་ཕྱོགས་བཅུའི་ཞིང་ན་བཞུགས་པ་ཡི། །དུས་གསུམ་བདེ་བར་
གཤེགས་པའི་བཀྲ་ཤིས་དེས། །དེང་ཁྱོད་མི་མཐུན་རྒུད་པར་ཀུན་ཞི་ནས། མཐུན་རྐྱེན་ཚེ་བསོད་བདེ་ལེགས་གོང་དུ་འཕེལ།།ཇི་ལྟར་བསམ་པ་ཡིད་བཞིན་ལྷུན་གྱིས་གྲུབ། །

ཕུན་ཚོགས་དཔལ་ཡོན་རྒྱས་པའི་བཀྲ་ཤིས་ཤོག །རིག་བརྒྱ་རིགས་ལྔ་རིག་གསུམ་རིག་མཆོག་གཅིག །སྒྲུབ་པ་སྡེ་བརྒྱད་བདུད་འདུལ་ཁྲོ་བཅུ་སོགས། །ཞི་དང་ཁྲོ་ཚུལ་སྒྱུ་འཕྲུལ་དྲྭ་བའི་གར། །རབ་
འབྱམས་ཡི་དམ་ལྷ་ཡི་བཀྲ་ཤིས་དེས། །དེང་ཁྱོད་མི་མཐུན་རྒུད་པ་ཀུན་ཞི་ནས། །མཐུན་རྐྱེན་ཚེ་བསོད་བདེ་ལེགས་གོང་དུ་འཕེལ། །ཇི་ལྟར་བསམ་པ་ཡིད་བཞིན་ལྷུན་གྱིས་གྲུབ། །ཕུན་ཚོགས་དཔལ་
ཡོན་རྒྱས་པའི་བཀྲ་ཤིས་ཤོག །སྡེ་སྣོད་གསུམ་དང་རྒྱུད་སྡེ་ཆེན་པོ་དྲུག །རྒྱུད་ལུང་མན་ངག་བཀའ་གཏེར་དག་སྣང་སོགས། །རྒྱལ་བ་རིག་འཛིན་བརྒྱུད་པའི་ཐུགས་ཀྱི་མཛོད། །ལུག་རྟོགས་དམ་པའི་
ཆོས་ཀྱི་བཀྲ་ཤིས་དེས། །དེང་ཁྱོད་མི་མཐུན་རྒུད་པ་ཀུན་ཞི་ནས། །མཐུན་རྐྱེན་ཚེ་བསོད་བདེ་ལེགས་གོང་དུ་འཕེལ། །ཇི་ལྟར་བསམ་པ་ཡིད་བཞིན་ལྷུན་གྱིས་གྲུབ༑ ༑ཕུན་ཚོགས་དཔལ་ཡོན་རྒྱས་
པའི་བཀྲ་ཤིས་ཤོག །ཉེ་བའི་སྲས་མཆོག་བརྒྱད་དང་སེམས་མ་བརྒྱད། །བསྐལ་བཟང་སེམས་དཔའ་སྟོང་ལ་སོགས་པ་ཡི། །ཕྱོགས་བཅུ་དུས་གསུམ་དག་གི་རྒྱལ་བའི་སྲས། །ཡོན་ཏན་རྒྱ་མཚོ་རྣམས་

༄༅། །ཀྱི་བཀྲ་ཤིས་དེས། །དེང་ཁྱོད་མི་མཐུན་རྒྱུད་པ་ཀུན་ཞི་ནས། །མཐུན་རྐྱེན་ཚེ་བསོད་བདེ་ལེགས་གོང་དུ་འཕེལ། །ཇི་ལྟར་བསམ་པ་ཡིད་བཞིན་ལྷུན་གྱིས་གྲུབ། །ཕུན་ཚོགས་དཔལ་ཡོན་རྒྱས་
པའི་བཀྲ་ཤིས་ཤོག །རྡོ་རྗེ་ཕག་མོ་རིགས་ལྔའི་ཌཱ་ཀི་ནཱི། །མཚོ་རྒྱལ་ལ་སོགས་ཐུགས་ཀྱི་དགྱེས་སྡེ་ལྔ། །གནས་ཡུལ་ཞིང་གི་དཔའ་བོ་རྣལ་འབྱོར་མ། །དཔལ་ལྡན་མཁའ་འགྲོའི་ཚོགས་ཀྱི་བཀྲ་
ཤིས་དེས། །དེང་ཁྱོད་མི་མཐུན་རྒུད་པ་ཀུན་ཞི་ནས། །མཐུན་རྐྱེན་ཚེ་བསོད་བདེ་ལེགས་གོང་དུ་འཕེལ། །ཇི་ལྟར་བསམ་པ་ཡིད་བཞིན་ལྷུན་གྱིས་གྲུབ། །ཕུན་ཚོགས་དཔལ་ཡོན་རྒྱས་པའི་བཀྲ་ཤིས་
ཤོག །སྡེ་དཔོན་སུམ་ཅུ་དྲེག་ཆེན་བཅོ་བརྒྱད་དང་། །ཚངས་དབང་ཁྱབ་འཇུག་བརྒྱ་བྱིན་རྒྱལ་ཆེན་སོགས། །དུས་གསུམ་རྒྱལ་བའི་འཕྲིན་ལས་བཀའ་སྐྱོང་བ། །རྡོ་རྗེ་ཆོས་སྐྱོང་ཚོགས་ཀྱི་བཀྲ་ཤིས་དེས། །
དེང་ཁྱོད་མི་མཐུན་རྒུད་པ་ཀུན་ཞི་ནས། །མཐུན་རྐྱེན་ཚེ་བསོད་བདེ་ལེགས་གོང་དུ་འཕེལ། །ཇི་ལྟར་བསམ་པ་ཡིད་བཞིན་ལྷུན་གྱིས་གྲུབ༑ ༑ཕུན་ཚོགས་དཔལ་ཡོན་རྒྱས་པའི་བཀྲ་ཤིས་ཤོག །བསྟན་

འཛིན་ཞབས་བརྟན་བཤད་སྒྲུབ་བསྟན་པ་དར། །བསྟན་པའི་སྦྱིན་བདག་རྣམས་དང་འགྲོ་བ་ཀུན། །བདེ་སྐྱིད་གོང་འཕེལ་ཆོས་ལྡན་བསམ་དོན་གྲུབ། །ས་གསུམ་དཔལ་དང་ལྡན་པའི་བཀྲ་ཤིས་ཤོག །
སྣང་སྲིད་རྣམ་དག་བདེ་བ་ཆེན་པོ་ལ། །མི་ཤེས་རྒུད་པ་ཡེ་ནས་མི་མངའ་བའི། །བདེན་པ་དེ་ཡིས་མཁའ་ཁྱབ་འགྲོ་བ་ཀུན། །རང་བྱུང་ཡེ་ཤེས་རྟོགས་པའི་བཀྲ་ཤིས་ཤོག །མཉམ་ཉིད་ངང་ནས་ཕྱོགས་།
དུས་འགྲོ་ཀུན་ལ། །ཕན་དང་བདེ་བའི་ཕྲིན་ལས་ལྷུན་གྱིས་གྲུབ། །རྟག་ཁྱབ་མཚུངས་མེད་བཀྲ་ཤིས་དཔལ་གྱི་མཆོག །དེང་འདིར་མངོན་དུ་འགྱུར་བའི་བཀྲ་ཤིས་ཤོག །ས་གསུམ་དབང་བྱེད་སྲིད་
གསུམ་བྲན་དུ་འཁོལ། །ཕྱོགས་ལས་རྣམ་རྒྱལ་སྣང་སྲིད་ཟིལ་གནོན་པའི། །ཨོ་རྒྱན་རིག་འཛིན་བརྒྱུད་པའི་རིགས་ལུགས་གང༌། །ཕྱོགས་དུས་ཀུན་ཏུ་རྒྱས་པའི་བཀྲ་ཤིས་ཤོག །ཅེས་པའང་རབ་ཚེས་མེ་སྤྲེལ་
འོད་འབར་གདོང་བ་བཟང་པོའི་ཟླ་༥ཚེས་༡༡གཟའ་སྐར་སོགས་ཀྱི་ཆ་ཤིན་ཏུ་དགེ་བར་སྒྲུབ་ཁང་འཆི་མེད་མཆོག་གྲུབ་གླིང་དུ་མི་ཕམ་འཇམ་དཔལ་དགྱེས་པའི་རྡོ་རྗེའི་བློ་མཚོ་ལས་བྱུང་བ་ནོར་བུའི་གཏེར་ཆེན་པོ། །བཀྲ་ཤིས་དང་དགེ་ལེགས་མི་ཟད་པ་གོང་ནས་གོང་དུ་འཕེལ་བར་

༄༅། །བྱེད་པ་འདི་སྔ་འགྱུར་བ་རྣམས་ལ་དཔལ་དུ་གནས་པ། །དེ་ཕྱིར་སྤེལ་པར་བགྱིས་ན་དོན་ཀུན་འགྲུབ་པོ། །སརྦ་མངྒ་ལཾ། དགེའོ། །དགེའོ། །དགེའོ། །

༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་བའི་ཞལ་ལུང་ཞེས་བྱ་བཞུགས་སོ། །

༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་བའི་ཞལ་ལུང་ཞེས་བྱ་བ། དེ་ཡང་དུས་ཀྱི་ཐ་མར་རྩ་གསུམ་ལྷའི་ཐུགས་བརྒྱུད་བསྐུལ་ནས་བསྟན་པའི་སྙིང་པོ་རིན་པོ་ཆེ་རྒྱས་པར་གྱུར་ཅིག་སྙམ་དུ་ལན་གཅིག་ཙམ་མོས་པ་ཡང་།
བསོད་ནམས་ཚད་མེད་པ་དང་ལྡན་ཞིང་རྒྱལ་བའི་སྲས་ཀྱི་སྨོན་ལམ་ཡོངས་སུ་རྫོགས་ནས་སྐྱེ་བ་ཀུན་ཏུ་རྒྱལ་པའི་ཆོས་དང་ཆོས་ཀྱི་སྙིང་པོ་ཟབ་མོའི་ཐེག་པ་དང་འཕྲད་ནས་འཛིན་སྐྱོང་སྤེལ་བས་མྱུར་དུ་རྣམ་པ་ཐམས་ཅད་མཁྱེན་པའི་ཡེ་ཤེས་ལ་
རེག་པར་འགྱུར་བའི་དགོས་པ་ཡོད་པས། སྐལ་བཟང་རྣམས་ཀྱི་དུས་དུས་དང་། ཁྱད་པར་ཚོགས་མང་གི་སྐབས་སུ་འདི་ལྟར་སྨོན་ལམ་གདབ་པར་བྱའོ། །ན་མོ། ཕྱོགས་བཅུའི་བདེ་བར་གཤེགས་པ་སྲས་དང་བཅས། །
ཁྱད་པར་མཉམ་མེད་ཤཱཀྱའི་རྒྱལ་པོ་དང༌། །རྒྱལ་སྲས་བརྒྱད་དང་གནས་བརྟན་འཕགས་པའི་ཚོགས། །མཁྱེན་བརྩེའི་བདག་ཉིད་མཆོག་རྣམས་དགོངས་སུ་གསོལ། །ཕན་

༄༅། །བདེའི་འབྱུང་གནས་བསྟན་པ་རིན་པོ་ཆེ། །སྟོན་དང་སེམས་དཔའ་འཕགས་པ་མཆོག་རྣམས་ཀྱིས། །ཡང་ཡང་དཀའ་བས་བཙལ་ཞིང་བ་རྣག་པའི་དོན། །མཚོ་སྐྱེས་
རྒྱལ་བའི་བསྟན་པ་རྒྱས་གྱུར་ཅིག །མཁན་སློབ་ཆོས་རྒྱལ་སྤྲུལ་པའི་ལོ་པཎ་དང་། །བཀའ་གཏེར་རིག་འཛིན་བརྒྱུད་པ་ཡི་དམ་ལྷ། །མ་མགོན་གཟའ་རྡོར་རྒྱུད་གསུམ་
དྲེགས་པའི་སྡེ། །སྔ་འགྱུར་རྩ་གསུམ་ལྷ་ཚོགས་དགོངས་སུ་གསོལ། །ཐུབ་བསྟན་མདོ་དང་སྔགས་ཀྱི་ཚུལ་མཐའ་དག །གངས་ཅན་ལྗོངས་སུ་བརྩེ་བས་དྲངས་གྱུར་པ། །
ཆོས་ཚོགས་སྤེལ་བའི་རྡོ་རྗེའི་དམ་དགོངས་ནས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཕྱོགས་དུས་རྒྱལ་པའི་སྐུ་གསུང་ཐུགས་རྡོ་རྗེ། །རིགས་གསུམ་སེམས་དཔའི་

སྒྱུ་འཕྲུལ་རོལ་མོ་ཡིས། །གངས་ཅན་ཕན་བདེའི་ཉི་མ་གསལ་བར་མཛད། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་དང་རྒྱལ་སྲས་འཕགས་པ་ཆེན་པོའི་ཚོགས། །བསམ་བཞིན་སྤྲུལ་བའི་
ཟློས་གར་ཉེར་བཟུང་ནས། །དྲི་མེད་རྒྱལ་བསྟན་ནོར་བུའི་རྒྱལ་མཚན་བསྒྲེངས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཐུན་མོང་ཐུན་མིན་གཞུང་ཀུན་རང་དབང་གིས། །མ་ནོར་བསྒྱུར་ཞུས་
གཏན་ལ་ཕབ་པ་ཡིས། །གངས་ལྗོངས་སྣང་བའི་སྒོ་ཆེན་ཐོག་མར་ཕྱེས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །སྐལ་བཟང་གདུལ་བྱས་མདོ་དང་སྔགས་ཀྱི་ཚུལ། །ཉམས་སུ་ལེན་ལ་གཞན་
དྲིང་མི་འཇོག་པར། །བཀའ་དང་དགོངས་པ་འགྲེལ་བའི་གཞུང་ཀུན་རྫོགས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདེན་གསུང་བཀའ་ཡི་རྒྱ་མཚོ་ཆེན་པོ་ལ། །ཟབ་མོའི་ཆོས་གཏེར་ནོར་
བུའི་མངོན་པར་མཛེས། །མདོ་དང་སྔགས་ཀྱི་ལམ་བཟང་ཟུང་དུ་འབྲེལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་བྱུང་ཟ་ཧོར་མཁན་པོའི་སྤྱོད་པ་དང་། །མཚུངས་མེད་དཔལ་ལྡན་ཀླུ་ཡི་

༄༅། །ལྟ་བ་གཉིས། །ཟུང་འབྲེལ་བརྒྱུད་པའི་བཀའ་སྲོལ་ཕྱག་རྒྱས་བཏབ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཟབ་མོའི་ནང་རྒྱུད་སྡེ་གསུམ་དགོངས་པའི་བཅུད། །ཐུན་མིན་མན་ངག་
གསང་བའི་ལམ་མཆོག་ནས། །འཇའ་ལུས་ཆོས་སྐུར་གཤེགས་པའི་ངོ་མཚར་འབར། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རབ་འབྱམས་ཞི་ཁྲོའི་ཁྱབ་བདག་སྒྲུབ་སྡེ་བརྒྱད། །བཀའ་བབ་
རིག་འཛིན་སོ་སོའི་དགོངས་བཅུད་དང་། །ཀུན་འདུས་པདྨའི་བཀའ་སྲོལ་གཅིག་ཏུ་འཁྱིལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱུ་དང་འབྲས་བུ་གསང་སྔགས་ཐེག་པ་ཆེ། །ཚང་ལ་མ་ནོར་
རིག་འཛིན་བརྒྱུད་པའི་ལུང་། །ཌཱ་ཀིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྡོ་རྗེ་འཆང་གི་དགོངས་དོན་བདུད་རྩིའི་བཅུད། །མཁས་གྲུབ་བྱེ་བའི་ཞལ་ནས་
སྙན་དུ་བརྒྱུད། །རྟོག་གེ་ངན་པའི་རང་བཟོའི་མ་བསླད་པ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །གསེར་ཞིང་ནོར་བུའི་སྤྲོས་པའི་ཡོན་གྱིས་ཀྱང་། །མི་འགུགས་དབྱིངས་ཀྱི་མཁའ་འགྲོའི་ཐུགས་

མཛོད་ཆོས། །བརྩེ་བའི་རྗེས་འཇུག་སྐལ་པ་ཁོ་ནར་བཀྲམ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ངོ་བོ་ཀ་ནས་དག་པའི་ཡེ་ཤེས་ལ། །རང་བཞིན་ལྷུན་གྱིས་གྲུབ་པའི་གདེངས་ཤར་བས། །
བླུན་བསྒོམས་སེམས་ལས་འདས་པའི་རྫོགས་པ་ཆེ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཡོད་མེད་ཕྱོགས་རེར་ཞེན་པའི་དམིགས་གཏད་ཞིག །མཐར་འཛིན་ལྟ་བའི་འཛིན་སྟངས་དྲུང་ནས་
དབྱུང་། །གཞི་ལམ་འབྲས་བུ་སྣང་སྟོང་ཟུང་དུ་འཇུག །མཚོ་སྐྱེས་རྒྱལ་པའི་བསྟན་པ་རྒྱས་གྱུར་ཅིག །དུས་གསུམ་རྒྱལ་བའི་དགོངས་པ་མཐར་ཐུག་དོན། །ཟབ་ཞི་སྤྲོས་བྲལ་འོད་གསལ་འདུས་མ་བྱས། །
རིག་སྟོང་མི་ཤིག་རྡོ་རྗེ་གྲུབ་པའི་མཐའ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མང་དུ་ཐོས་པ་ལུང་གི་སྤྲིན་འཁྲིགས་ཤིང་། །ཕ་རོལ་རྒོལ་འཇོམས་རིག་པའི་གློག་ཕྲེང་འབར། །མན་ངག་
གནད་ཀྱི་བདུད་རྩི་སྙིང་ལ་སིམ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་བྱུང་ཨ་ཏི་ཡོ་གའི་གསང་ལམ་ནས། །མ་ལུས་རྒྱལ་བ་ཀུན་གྱི་ཡེ་ཤེས་སྐུ། །ཁྱབ་བདག་འཇམ་དཔལ་རྡོ་རྗེ་རབ་

༄༅། །བསྒྲུབས་པ། །མཚོ་སྐྱེས་རྒྱལ་བའི་བསྟན་པ་རྒྱལ་གྱུར་ཅིག །ཡང་དག་ཚད་མ་གསུམ་གྱི་ང་རོ་ཡིས། །ལྟ་དམན་རི་དྭགས་ཚོགས་རྣམས་སྐྲག་མཛད་པ། །ཐེག་མཆོག་སེང་གེའི་སྒྲ་དབྱངས་ས་
གསུམ་ཁྱབ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་བསྟན་ཡོངས་སུ་རྫོགས་པའི་གོས་བཟང་རྩེར། །འོད་གསལ་རྡོ་རྗེ་སྙིང་པོའི་ཏོག་མཛེས་པ། །ཕྱོགས་ལས་རྣམ་པར་རྒྱལ་པའི་རྒྱལ་
མཚན་མཐོ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདག་སོགས་དེང་ནས་འགྲོ་བ་ཇི་སྲིད་དུ། །བསྟན་དང་བསྟན་པའི་སྙིང་པོ་ཡོངས་རྫོགས་པར། །མཁའ་ཁྱབ་ཞིང་དུ་འཛིན་སྐྱོང་སྤེལ་བ་ཡིས། །
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མདོར་ན་མཁས་བཙུན་གྲུབ་པའི་རྣམ་ཐར་གྱིས། །རྒྱལ་བསྟན་སྤེལ་བའི་ཕྲིན་ལས་མཁའ་ཁྱབ་པ། །བསྟན་འཛིན་དམ་པས་ས་སྟེང་ཡོངས་གང་ནས། །
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །དཔལ་ལྡན་བླ་མའི་སྐུ་ཚེ་རབ་བརྟེན་ཅིང་། །བསྟན་པའི་སྦྱིན་བདག་མངའ་ཐང་དར་བ་ཡིས། །ཆོས་སྲིད་མི་ནུབ་ནོར་བུའི་རྒྱལ་མཚན་བསྒྲེངས། །མཚོ་

སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཞེས་རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་སངས་རྒྱས་པདྨ་སྐྱེས་འཆི་མེད་མཚོར་འཁྲུངས་རྒྱལ་བའི་བསྟན་པ་སྔ་འགྱུར་རྙིང་མ་ཞེས་གྲགས་པ་འདི་ནི་རྒྱལ་བསྟན་ཡོངས་སུ་རྫོགས་པའི་ཕྱི་མོ་ཡིན་ཅིང་། ཟབ་གནད་ཆེ་བ་དུ་
མའི་ཁྱད་ཆོས་དང་། ལྟ་སྒོམ་རྣམ་པར་དག་པ་རྒྱལ་བ་དགྱེས་པའི་ལམ་བཟང་མཆོག་ཡིན་པ་འདི་ངོ་ཤེས་ནས། ནོར་བུ་རིན་པོ་ཆེ་ཕྱི་དོར་བྱས་ཏེ་རྒྱལ་མཚན་གྱི་རྩེ་ལ་མཆོད་པ་བཞིན་དུ། གང་ཟག་སྐལ་པ་དང་ལྡན་པ་རྣམས་ཀྱིས་འཆད་རྩོད་རྩོམ་གསུམ་གྱི་ཕྲིན་ལས་རླབས་པོ་ཆེ་ཕྱོགས་
ཐམས་ཅད་དུ་དར་ཞིང་རྒྱས་པར་མཛད་པའི་ཐུགས་ཁུར་བཞེས་པ་དང་། དེ་ལྟ་བུའི་བཞེད་པའི་དོན་ཡིད་བཞིན་དུ་འགྲུབ་པའི་རྟེན་འབྲེལ་སྨོན་ཚིག་ཏུ། རྙིང་བསྟན་ལ་ལྷག་བསམ་རྣམ་པར་དཀར་བ་མི་ཕམ་འཇམ་དབྱངས་རྣམ་རྒྱལ་རྒྱ་མཚོས་གནས་དུས་རྟེན་འབྲེལ་དགེ་བར་གུང་ཐུན་
ལ་གང་ཤར་བྲིས་པ་དགེ་ལེགས་འཕེལ། མཁས་དབང་མི་ཕམ་རྣམ་པར་རྒྱལ་བ་ཡིས། །ཚད་མ་གསུམ་གྱིས་གཞལ་བའི་སྔ་འགྱུར་གྱི། །བསྟན་པ་རྒྱས་པའི་སྨོན་འདུན་བཟང་པོ་འདི། །མཆོག་སྤྲུལ་བསོད་ནམས་བསྟན་འཛིན་དཔལ་བཟང་པོས། །ཡི་གེ་ཕྱི་མོར་བསྐྲུན་པའི་དགེ་བ་ཡིས། །རིས་
མེད་བསྟན་དང་བསྟན་འཛིན་དར་རྒྱས་ཤིང་། །ཐུགས་མཐུན་ཇི་སྲིད་འབྱུང་བཞི་གནས་ཀྱིས་བར། །རྟག་བརྟན་གོང་ནས་གོང་འཕེལ་བཀྲ་ཤིས་ཤོག །ཅེས་མཆོག་སྤྲུལ་དམ་པའི་ཐུགས་བཞེད་དུ་འགྲོ་འདུལ་པས་སྨྲས་པ་དགེ །དགེའོ། །དགེའོ། །དགེའོ། །

༄༅། །སྐུ་གསུམ་ཞིང་ཁམས་སྦྱོང་བའི་གསོལ་འདེབས་སྨོན་ལམ་བཞུགས།

༄༅། །ཀྱེ་མ་ཀྱེ་ཧུད་རིག་འཛིན་པདྨ་འབྱུང་། །བདག་འདྲ་ལས་ངན་སྙིགས་མའི་སེམས་ཅན་རྣམས། །བདེ་བ་འདོད་ཀྱང་སྡུག་བསྔལ་དོན་དུ་གཉེར། །སྙིང་རུས་ཕྱིན་ཅི་
ལོག་རྣམས་སུ་ལ་རེ༔ ཐུགས་རྗེས་གཟིགས་ཤིག་རྔ་ཡབ་གླིང་པ་མཁྱེན། ། ད་ལྟ་ཉིད་དུ་ཟངས་མདོག་དཔལ་རིར་དྲོངས༔ ཐུགས་རྗེ་ལྡན་པའི་རྒྱལ་བ་ཁྱེད་ལྟ་བུས། །བོད་
འབངས་བོར་ནས་རྔ་ཡབ་གླིང་དུ་གཤེགས། །གདོང་དམར་བོད་ཕྲུག་སྤྲེའུའི་ཚ་བོ་རྣམས། །འདི་ཕྱིའི་རེ་ལྟོས་སྐྱབས་གནས་སུ་ལ་རེ། །ཐུགས་རྗེས་གཟིགས་ཤིག་རྔ་ཡབ་
གླིང་པ་མཁྱེན། །ད་ལྟ་ཉིད་དུ་ཟངས་མདོག་དཔལ་རིར་དྲོངས། །ཚེ་སྲོག་མི་རྟག་གཡང་ཁའི་བྱེའུ་འདྲ། །དོ་ནུབ་ཙམ་ཡང་མི་འཆིའི་གདེང་ནི་མེད། །རྟག་ཏུ་སྡོད་གྲབ་བྱེད་

༄༅། །པ་བདུད་ཀྱིས་བསླུས། །གཤིན་རྗེའི་ཕོ་ཉ་བྱུང་ན་སུ་ལ་རེ། །ཐུགས་རྗེས་གཟིགས་ཤིག་རྔ་ཡབ་གླིང་པ་མཁྱེན། །ད་ལྟ་ཉིད་དུ་ཟངས་མདོག་དཔལ་རིར་དྲོངས། །
འཁོར་བའི་སེམས་ཅན་སྡུག་བསྔལ་ལས་ལ་གཡེངས། །དམ་ཆོས་བྱེད་བློ་ནམ་ལངས་སྐར་ལྟར་ཡལ། །དོན་ཆུང་གཡེང་བའི་ཁོལ་པོར་མི་ཚེ་ཟད། །དགྲ་ཆེན་འཆི་བ་བྱུང་
ན་སུ་ལ་རེ། །ཐུགས་རྗེས་གཟིགས་ཤིག་རྔ་ཡབ་གླིང་པ་མཁྱེན། །ད་ལྟ་ཉིད་དུ་ཟངས་མདོག་དཔལ་རིར་དྲོངས། །བྱིས་པའི་རང་བཞིན་སོ་སོའི་སྐྱེ་བོ་ཀུན། །ཐོས་བསམ་
སྒོམ་པའི་ན་ཚོད་ཆེས་ཆེར་རྒུད། །ཕར་ཕྱིན་དྲུག་གི་འདྲེན་བྱེད་ཅེ་རེ་ལོང་། །འབྱུང་བ་ཐིམ་རིམ་བྱུང་ན་སུ་ལ་རེ། །ཐུགས་རྗེས་གཟིགས་ཤིག་རྔ་ཡབ་གླིང་པ་མཁྱེན། །ད་

ལྟ་ཉིད་དུ་ཟངས་མདོག་དཔལ་རིར་དྲོངས། །དགེ་བཅུའི་ལམ་ལ་མོས་པས་ཞུགས་ན་ཡང་། །རྣམ་པར་དཔྱད་ན་ཆོས་བརྒྱད་ཟོལ་དང་འདྲེས། །མི་དགེའི་རྣམ་སྨིན་མ་ཚོར་ཤུགས་ཀྱིས་འགོ། །བར་དོར་
དམྱལ་ཐག་གཅོད་དུས་སུ་ལ་རེ། །ཐུགས་རྗེས་གཟིགས་ཤིག་རྔ་ཡབ་གླིང་པ་མཁྱེན། །ད་ལྟ་ཉིད་དུ་ཟངས་མདོག་དཔལ་རིར་དྲོངས། །ཀྱེ་མ་ནམ་ཞིག་ཚེ་ཡི་འཕེན་པ་ཟད། །ལུས་ཀྱི་མདངས་ཤོར་
དབུགས་ཀྱི་ངར་སྒྲ་བརྩེགས། །འདེགས་བྱེད་རླུང་བྲོས་ངར་སྐད་ཅན་གྱི་རོས། །ཉེ་འབྲེལ་གདུང་སེམས་འབྲེལ་ཐག་གཅོད་པའི་ཚེ། །གནད་གཅོད་སྡུག་བསྔལ་དྲག་པོ་མི་འབྱུང་ཞིང་། །མཁའ་འགྲོས་
བསུ་བའི་སྣང་བ་ཤར་བར་ཤོག །ཀྱི་ཧུད་ས་ཆུ་མེ་རླུང་ནམ་མཁའ་སྟེ། །འབྱུང་ལྔའི་ཐིམ་རིམ་དུ་བ་སྨིག་རྒྱུ་དང་། །མེ་ཁྱེར་མར་མེའི་སྣང་བ་གསལ་བའི་རྗེས། །ཕྲ་བའི་ཐིམ་རིམ་སྣང་མཆེད་ཐོབ་གསུམ་སྟེ། །
འདི་ལྟར་རྣམ་ཤེས་སྣང་བ་ལ་ཐིམ་པས། །སྤྲིན་མེད་མཁའ་ལ་ཉི་ཟླ་གཟས་ཟིན་ལྟར། །དམར་ལམ་འཆར་ཞིང་དམར་ཆ་སྙིང་གར་ལྡོག །དེ་རྗེས་སྣང་བ་མཆེད་པ་ལ་ཐིམ་པས། །སྐར་ཁུང་ནང་དུ་ཟླ་

༄༅། །ཟེར་ཤར་བ་ལྟར། །དཀར་ལམ་འཆར་ཞིང་དཀར་ཆ་ཐུར་དུ་བབས། །དེ་ནས་མཆེད་པ་ཉེར་ཐོབ་ལ་ཐིམ་པས། །སྤྲིན་མེད་ནམ་མཁའ་སྲིད་མུན་འཁྲིགས་པ་ལྟར། །ནག་ལམ་ཤར་ནས་ཀུན་
གཞིའི་ངང་དུ་བརྒྱལ། །སླར་ཡང་སྲོག་འཛིན་རླུང་བརྒྱད་གྱེས་པ་ཡིས། །ཅུང་ཟད་བརྒྱལ་སངས་གདོད་མའི་ཡེ་གདངས་ཤར། །གསལ་ལ་མ་འགག་སྟོན་གྱི་ནམ་མཁའ་བཞིན། །སྟོང་གསལ་སྒྲིབ་
གཡོགས་བྲལ་བའི་ངང་ལ་གནས། །དེ་ཚེ་ད་ལྟའི་ཀ་དག་བློ་བྲལ་དབྱིངས༔ ཐ་མལ་ཤེས་པ་ཟང་ཀ་རྒྱ་ཡན་ལ། །ངེས་པ་རྙེད་དེ་མཉམ་པར་བཞག་པའི་མཐུས། །གདོད་མའི་གཞི་དབྱིངས་ནང་གསལ་
གསང་བའི་སྦུབས། །ཁྱད་ཆོས་དྲུག་ལྡན་ཀུན་བཟང་དགོངས་པའི་ཀློང་། །སྐད་ཅིག་ཉིད་ལ་བཙན་ས་ཟིན་པར་ཤོག །གལ་ཏེ་བར་དོ་དང་པོར་མ་གྲོལ་ན། །དབྱིངས་སྣང་ལྷུན་གྲུབ་འོད་གསལ་ལ་
ཐིམ་ནས། །སྒྲ་འོད་ཟེར་དང་ཚོམ་བུའི་དཀྱིལ་འཁོར་སོགས། །ཐིམ་ལུགས་བརྒྱད་ཀྱི་སྣང་བ་འཆར་བའི་ཚེ། །ཆོས་ཉིད་བར་དོར་རང་སྣང་ངོ་ཤེས་ནས། །མ་པང་བུ་འཇུག་ལྟ་བུར་གྲོལ་བར་ཤོག །དེ་ཚེ་

སྒྲ་ཡིས་འཇིགས་ཏེ་ཟེར་གྱིས་དངངས། །སྐུ་ཡི་སྣང་བས་སྐྲག་སྟེ་མ་གྲོལ་ན། །ཆོས་ཉིད་བདེན་པ་བླ་མའི་བྱིན་རླབས་ཀྱིས། །འཁྲུལ་པ་རྨི་ལམ་སད་པའི་ཆ་ཙམ་ལས། །རང་བཞིན་སྤྲུལ་སྐུའི་ཞིང་ཁམས་
པདྨའི་སྦུབས། །རྫུས་ཏེ་སྐྱེས་ནས་དབུགས་དབྱུང་གྲོལ་བར་ཤོག །རིམ་དགུའི་ཐེག་པ་ཀུན་ལས་འདས་པའི་དོན། །འོད་གསལ་རྫོགས་ཆེན་ལམ་ལ་ཞུགས་དེའི་མཐུས། །ནམ་ཞིག་གདོད་མའི་ལྷུམས་
སུ་ཞུགས་པའི་ཚེ། །གང་གི་གྲོལ་ཚད་སྒྲ་འོད་ས་གཡོས་ངང་། །རིགས་ལྔའི་གདུང་དང་ཞི་ཁྲོའི་སྣང་བརྙན་སོགས། །ཀུན་གྱི་མཐུན་སྣང་གྲུབ་ཏུ་མངོན་པར་ཤོག །རིག་འཛིན་བདག་གི་ལྷག་བསམ་
རྣམ་དག་དང་། །ཆོས་ཉིད་རང་བཞིན་ཅི་ཡང་མ་ཡིན་པའི། །བདེན་པའི་མཐུ་ཡིས་ཁམས་གསུམ་ཡིད་ཅན་དང་། །ཁྱད་པར་འབྲེལ་བས་བསྡུས་པའི་སེམས་ཅན་ཀུན། །སྐུ་བཞིའི་ཞིང་ཁམས་རྨད་བྱུང་
ཉམས་དགའ་བར། །ཚོམ་བུ་གཅིག་ཏུ་ཕྱམ་གཅིག་གྲོལ་བར་ཤོག །དེ་ལྟར་སྐུ་གསུམ་ཞིང་ཁམས་སྦྱོང་བའི་གསོལ་འདེབས་སྨོན་ལམ་འདི་ནི་རང་བྱུང་པདྨའི་གསུང་གི་དབེན་གནས་འོག་མིན་རྡོ་རྗེ་ཀེའུ་ཚང་དུ་རང་ཉིད་གཅིག་པུར་དབེན་པ་བསྟེན་པའི་སྐབས་

༄༅། །སྔ་ཞོག་ཞིག་གི་ཆ་ན་མིག་ལམ་དུ་ཧས་པོ་རི་མཐོང་བས་རྐྱེན་བྱས་སྣང་བ་ལ་ག་རེ་རི་མ་གིའི་རྩེར་མཁན་སློབ་རྗེ་འབངས་རྣམས་ཀྱི་ཞབས་གྱིས་བཅགས། ལྷ་འདྲེ་བཏུལ། སྐྱོ་སངས་མཛད་པ་སོགས་ཀྱི་ལོ་རྒྱུས་རྒྱ་ཆེར་སྣང་མོད། དེ་དག་ཐམས་ཅད་ད་ལྟ་མིང་ཙམ་མེད། འདི་
ལྟ་བུའི་འདུས་བྱས་ཐམས་ཅད་མི་རྟག་པར་ཡིད་ཆེས། རང་ཉིད་ཀྱང་ལོ་ཤས་ཙམ་མི་འཆི་བའི་འཚོ་རྩིས་བྱས་ཀྱང་སང་ཙམ་ནས་འཇིག་རྟེན་ཕ་རོལ་དུ་མི་འགྲོ་བའི་ངེས་པ་ཅི་ཆ་སྙམ་ནས་སྐྱོ་ཤས་ངེས་འབྱུང་ཚད་མེད་སྐྱེས། ཨོ་རྒྱན་རྗེ་འབངས་རྣམས་དྲན་པ་ལ་ཚད་མེད་ཀྱི་མཆི་མ་འཁྲུགས་
པ་ཞིག་བྱུང་བས་རྐྱེན་བྱས། དེའི་ཚེ་ཐུགས་དམ་གནད་ནས་སྐུལ་བའི་གསོལ་འདེབས་དང་འབྲེལ་བར་བར་དོ་ལམ་སྣང་གི་གྲོལ་ཚུལ་རྩ་ཚིག་ཏུ་བྱས་ནས་ཁ་ཏོན་དུ་བགྱིས་ཆོག་པའི་སྨོན་ལམ་འདིའང་བྱ་བྲལ་མཁྱེན་བརྩེའི་འོད་ཟེར་གྱིས་བྲིས་པའོ། །

༄༅། །ཀློང་ཆེན་སྙིང་གི་ཐིག་ལེ་ལས༔ གཞི་ལམ་འབྲས་བུའི་སྨོན་ལམ་བཞུགས༔

༄༅། །དཔལ་ཀུན་ཏུ་བཟང་པོ་ལ་ཕྱག་འཚལ་ལོ༔ གདོད་མའི་གནས་ལུགས་རང་བཞིན་སྤྲོས་དང་བྲལ༔ ཡོད་པ་མ་ཡིན་རྒྱལ་བས་འདི་མ་གཟིགས༔ མེད་པ་མ་ཡིན་འཁོར་
འདས་ཀུན་གྱི་གཞི༔ འགལ་འདུ་མ་ཡིན་བརྗོད་བྱའི་ཡུལ་ལས་འདས༔ རྫོགས་ཆེན་གཞི་ཡི་གནས་ལུགས་རྟོགས་པར་ཤོག༔ ངོ་བོ་སྟོང་པས་རྟག་པའི་མཐའ་ལས་གྲོལ༔
རང་བཞིན་གསལ་བས་ཆད་པའི་མུ་དང་བྲལ༔ ཐུགས་རྗེ་འགག་མེད་སྣ་ཚོགས་སྤྲུལ་པའི་གཞི༔ གསུམ་དུ་དབྱེ་ཡང་དོན་ལ་ཐ་མི་དད༔ རྫོགས་ཆེན་གཞི་ཡི་གནས་ལུགས་
རྟོགས་པར་ཤོག༔ བསམ་གྱིས་མི་ཁྱབ་སྒྲོ་འདོགས་ཀུན་དང་བྲལ༔ ཡོད་དང་མེད་པའི་ཕྱོགས་འཛིན་རྣམ་པར་ཞིག༔ འདི་དོན་བརྗོད་ལ་རྒྱལ་བའི་ལྗགས་ཀྱང་རྡུགས༔ ཐོག་

༄༅། །མཐའ་བར་མེད་གཏིང་གསལ་ཆེན་པོའི་དབྱིངས༔ རྫོགས་ཆེན་གཞི་ཡི་གནས་ལུགས་རྟོགས་པར་ཤོག༔ རང་ངོ་རྣམ་དག་སྐྱེ་མེད་ཀ་དག་ལ༔ ལྷུན་གྲུབ་འདུས་མ་
བྱས་པའི་གདངས་ཤར་བ༔ གུད་དུ་མ་བཟུང་རིག་སྟོང་ཟུང་འཇུག་ཆེར༔ རྟོགས་པས་གཞི་ཡི་དགོངས་པ་ཚད་དུ་ཕྱིན༔ ལམ་གྱི་གནད་ལ་གོལ་འཕྱུགས་མེད་པར་ཤོག༔ ཡེ་
ནས་དག་པས་ལྟ་བའི་མིང་ཡང་མེད༔ རང་ངོ་རིག་པས་སྒོམ་རྒྱུའི་ཤུབས་ནས་བཏོན༔ གཟའ་གཏད་མེད་པས་སྤྱོད་པའི་སྒྲོག་དང་བྲལ༔ རང་བཞིན་ལྷུན་ཞུགས་སྤྲོས་བྲལ་
རྗེན་པའི་ངང༔ ལམ་གྱི་གནད་ལ་གོལ་འཕྱུགས་མེད་པར་ཤོག༔ བཟང་ངན་རྣམ་རྟོག་ཕྱོགས་སུ་མ་ལྷུང་ཞིངཿ བཏང་སྙོམས་ལུང་མ་བསྟན་དུ་མ་འབྱམས་པར༔ ཤར་གྲོལ་

རིས་མེད་རྒྱ་ཡན་ལྷུན་འབྱམས་ཀློང༔ སྤང་བླང་ཡེ་ཟད་རང་བཞིན་ཡོངས་ཤེས་ངང༔ ལམ་གྱི་གནད་ལ་གོལ་འཕྱུགས་མེད་པར་ཤོག ཐོག་མའི་སྤྱི་གཞི་ནམ་མཁའ་ལྟ་བུའི་ངང༔ གཞི་སྣང་རིག་པ་
མཁའ་ལ་སྤྲིན་དེངས་བཞིན༔ ཕྱི་གསལ་ཤེས་པ་ནང་དུ་ལྡོག་པ་ལས༔ ཁྱད་ཆོས་དྲུག་ལྡན་གཞོན་ནུ་བུམ་སྐུའི་སྦུབས༔ འབྲས་བུའི་རྒྱལ་པོ་བཙན་ས་ཟིན་པར་ཤོག༔ ཡེ་ནས་རང་རིག་ཀུན་ཏུ་བཟང་
པོ་ལ༔ ཐོབ་བྱའི་ཞེ་འདོད་མཐའ་དག་དབྱིངས་སུ་ཡལ༔ བྱ་རྩོལ་བློ་འདས་རྫོགས་པ་ཆེན་པོའི་གཤིས༔ དབྱིངས་རིག་ཀུན་ཏུ་བཟང་མོའི་མཁའ་ཀློང་སྦུབས༔ འབྲས་བུའི་རྒྱལ་པོ་བཙན་ས་ཟིན་པར་
ཤོག༔ རབ་ཏུ་མི་གནས་དབུ་མ་ཆེན་པོའི་དོན༔ ཁྱབ་གདལ་ལྷུན་འབྱམས་ཕྱག་རྒྱ་ཆེན་པོའི་ངང༔ མཐའ་གྲོལ་ཀློང་ཡངས་རྫོགས་པ་ཆེན་པོའི་གནད༔ ས་ལམ་ཡོན་ཏན་གཞིར་རྫོགས་ལྷུན་གྲུབ་སྦུབས༔
འབྲས་བུའི་རྒྱལ་པོ་བཙན་ས་ཟིན་པར་ཤོག༔ ཐུགས་བཅུད་ཀློང་ཆེན་ཟབ་རྒྱ་ཡི༔ མཐའ་སྡུད་སྨོན་ལམ་ཟབ་མོ་འདི༔ བཀའ་སྲུང་དྲང་སྲོང་རྭ་ཧུ་ལ༔ བནྡེའི་ཚུལ་གྱིས་བསྐུལ་ནས་བཀོད༔ ཟབ་དོན་སྤེལ་བ་དོན་ཡོད་ཅིང༔ རྟེན་འབྲེལ་སྨོན་ལམ་མཐར་ཕྱིན་ཕྱིར༔ ནམ་

༄༅། །མཁའི་སྙིང་པོས་བྱིན་བརླབས་པའི༔ ཀོང་སྨྱོན་སྦས་པའི་རིག་འཛིན་ལ༔ ཟབ་རྒྱ་བཀྲོལ་ཏེ་གཏད་རྒྱ་བྱས༔ འགྲོ་དོན་ནམ་མཁར་མཉམ་པར་ཤོག༔ ༔

༄༅། །ཀུན་ཏུ་བཟང་པོའི་སྨོན་ལམ་སྟོབ་པོ་ཆེ་བཞུགས་སོ༔

༄༅། །ཙིཏྟཨཱ༔ དེ་ནས་ཐོག་མའི་སངས་རྒྱས་ཀུན་ཏུ་བཟང་པོསཿ འཁོར་བའི་སེམས་ཅན་སངས་མི་རྒྱ་བའི་དབང་མེད་པའི་སྨོན་ལམ་ཁྱད་པར་ཅན་འདི་གསུངས་སོ༔ ཧོ༔ སྣང་སྲིད་འཁོར་འདས་ཐམས་ཅད་ཀུན༔ གཞི་།
གཅིག་ལམ་གཉིས་འབྲས་བུ་གཉིས༔ རིག་དང་མ་རིག་ཆོ་འཕྲུལ་ཏེ༔ ཀུན་ཏུ་བཟང་པོའི་སྨོན་ལམ་གྱིས༔ ཐམས་ཅད་ཆོས་དབྱིངས་ཕོ་བྲང་དུ༔ མངོན་པར་རྫོགས་ཏེ་སངས་
རྒྱས་ཤོག༔ ཀུན་གྱི་གཞི་ནི་འདུས་མ་བྱས༔ རང་བྱུང་ཀློང་ཡངས་བརྗོད་དུ་མེད༔ འཁོར་འདས་གཉིས་ཀའི་མིང་མེད་དོ༔ དེ་ཉིད་རིག་ན་སངས་རྒྱས་ཏེ༔ མ་རིག་སེམས་ཅན་
འཁོར་བར་འཁྱམས༔ ཁམས་གསུམ་སེམས་ཅན་ཐམས་ཅད་ཀྱིས༔ བརྗོད་མེད་གཞི་དོན་རིག་པར་ཤོག༔ ཀུན་ཏུ་བཟང་པོ་ང་ཡིས་ཀྱངཿ རྒྱུ་རྐྱེན་མེད་པ་གཞི་ཡི་དོན༔ དེ་

༄༅། །ཉིད་གཞི་ལས་རང་བྱུང་རིག༔ ཕྱི་ནང་སྒྲོ་སྐུར་སྐྱོན་མ་བཏགས༔ དྲན་མེད་མུན་པའི་སྒྲིབ་མ་གོས༔ དེ་ཕྱིར་རང་སྣང་སྐྱོན་མ་གོས༔ རང་རིག་སོ་ལ་གནས་པ་ལ༔
སྲིད་གསུམ་འཇིག་ཀྱང་དངངས་སྐྲག་མེད༔ འདོད་ཡོན་ལྔ་ལ་ཆགས་པ་མེད༔ རྟོགས་མེད་ཤེས་པ་རང་བྱུང་ལ༔ གདོས་པའི་གཟུགས་དང་དུག་ལྔ་མེད༔ རིག་པ་གསལ་
ཆ་མ་འགགས་པས༔ ངོ་བོ་གཅིག་ལ་ཡེ་ཤེས་ལྔ༔ ཡེ་ཤེས་ལྔ་པོ་སྨིན་པ་ལས༔ ཐོག་མའི་སངས་རྒྱས་རིགས་ལྔ་བྱུང༔ དེ་ལས་ཡེ་ཤེས་མཐའ་རྒྱས་པས༔ སངས་རྒྱས་བཞི་
བཅུ་རྩ་གཉིས་བྱུང༔ ཡེ་ཤེས་ལྔ་ཡི་རྩལ་ཤར་བས༔ ཁྲག་འཐུང་དྲུག་ཅུ་ཐམ་པ་བྱུང་༔ དེ་ཕྱིར་གཞི་རིག་འཁྲུལ་མ་མྱོང༔ ཐོག་མའི་སངས་རྒྱས་ང་ཡིན་པས༔ ང་ཡིས་སྨོན་

ལམ་བཏབ་པ་ཡིས༔ ཁམས་གསུམ་འཁོར་བའི་སེམས་ཅན་གྱིས༔ རང་བྱུང་རིག་པ་ངོ་ཤེས་ནས༔ ཡེ་ཤེས་ཆེན་པོ་མཐའ་རྒྱས་ཤོག༔ ང་ཡི་སྤྲུལ་པ་རྒྱུན་མི་ཆད༔ བྱེ་བ་ཕྲག་བརྒྱ་བསམ་ཡས་འགྱེད༔
གང་ལ་གང་འདུལ་སྣ་ཚོགས་སྟོན༔ ང་ཡི་ཐུགས་རྗེའི་སྨོན་ལམ་གྱིས༔ ཁམས་གསུམ་འཁོར་བའི་སེམས་ཅན་ཀུན༔ རིགས་དྲུག་གནས་ནས་འཐོན་པར་ཤོག༔ དང་པོ་སེམས་ཅན་འཁྲུལ་བ་རྣམས༔
གཞི་ལ་རིག་པ་མ་ཤར་བས༔ ཅི་ཡང་དྲན་མེད་ཐོམ་མེ་བ༔ དེ་ག་མ་རིག་འཁྲུལ་བའི་རྒྱུ༔ དེ་ལ་ཧད་ཀྱིས་བརྒྱལ་བ་ལ༔ དངངས་སྐྲག་ཤེས་པ་ཟ་ཟིར་འགྱུས༔ དེ་ལ་བདག་གཞན་དགྲར་འཛིན་སྐྱེས།
བག་ཆགས་རིམ་གྱིས་བརྟས་པ་ལས༔ འཁོར་བ་ལུགས་སུ་འཇུག་པ་བྱུང༔ དེ་ལ་ཉོན་མོངས་དུག་ལྔ་རྒྱས༔ དུག་ལྔའི་ལས་ལ་རྒྱུན་ཆད་མེད༔ དེ་ཕྱིར་སེམས་ཅན་འཁྲུལ་བའི་གཞི༔ དྲན་མེད་མ་རིག་
ཡིན་པའི་ཕྱིར༔ སངས་རྒྱས་ང་ཡི་སྨོན་ལམ་གྱིས༔ ཀུན་གྱིས་རིག་པ་རང་ཤེས་ཤོག༔ ལྷན་ཅིག་སྐྱེས་པའི་མ་རིག་པ༔ ཤེས་པ་དྲན་མེད་ཡེངས་པ་ཡིན༔ ཀུན་ཏུ་བཏགས་པའི་མ་རིག་པ༔ བདག་གཞན་

༄༅། །གཉིས་སུ་འཛིན་པ་ཡིན༔ ལྷན་ཅིག་ཀུན་བཏགས་མ་རིག་གཉིས༔ སེམས་ཅན་ཀུན་གྱི་འཁྲུལ་གཞི་ཡིན༔ སངས་རྒྱས་ང་ཡི་སྨོན་ལམ་གྱིས༔ འཁོར་བའི་སེམས་ཅན་ཐམས་ཅད་ཀྱི༔ དྲན་མེད་
ཐིབ་པའི་མུན་པ་སངས༔ གཉིས་སུ་འཛིན་པའི་ཤེས་པ་དྭངས༔ རིག་པ་རང་ངོ་ཤེས་པར་ཤོག༔ གཉིས་འཛིན་བློ་ནི་ཐེ་ཚོམ་དེ༔ ཞེན་པ་ཕྲ་མོ་སྐྱེས་པ་ལས༔ བག་ཆགས་འཐུགས་པོ་རིམས་ཀྱིས་བརྟས༔
ཟས་ནོར་གོས་དང་གནས་དང་གྲོགསཿ འདོད་ཡོན་ལྔ་དང་བྱམས་པའི་གཉེན༔ ཡིད་འོང་ཆགས་པའི་འདོད་པས་གདུངས༔ དེ་དག་འཇིག་རྟེན་འཁྲུལ་པ་སྟེ༔ གཟུང་འཛིན་ལས་ལ་ཟད་མཐའ་མེད
ཞེན་པའི་འབྲས་བུ་སྨིན་པའི་ཚེ༔ སྐམ་ཆགས་གདུང་བའི་ཡི་དྭགས་སུ༔ སྐྱེས་ནས་བཀྲེས་སྐོམ་ཡ་རེ་ང༔ སངས་རྒྱས་ང་ཡི་སྨོན་ལམ་གྱིསཿ འདོད་ཆགས་ཞེན་པའི་སེམས་ཅན་རྣམས༔ འདོད་པའི་
གདུངས་བ་ཕྱིར་མ་སྤངསཿ འདོད་ཆགས་ཞེན་པ་ཚུར་མ་བླངས༔ ཤེས་པ་རང་སོར་ཀློད་པ་ཡིས༔ རིག་པ་རང་སོ་ཟིན་གྱུར་ནསཿ ཀུན་རྟོགས་ཡེ་ཤེས་ཐོབ་པར་ཤོག༔ ཕྱི་རོལ་ཡུལ་གྱི་སྣང་བ་ལཿ འཇིགས་

སྐྲག་ཤེས་པ་ཕྲ་མོ་འགྱུསཿ སྡང་བའི་བག་ཆགས་བརྟས་པ་ལས༔ དགྲར་འཛིན་བརྡེག་སོགས་ཧྲག་པ་སྐྱེསཿ ཞེ་སྡང་འབྲས་བུ་སྨིན་པའི་ཚེ༔ དམྱལ་བའི་བཙོ་བསྲེགས་སྡུག་རེ་བསྔལ༔ སངས་རྒྱས་
ང་ཡི་སྨོན་ལམ་གྱིས༔ འགྲོ་དྲུག་སེམས་ཅན་ཐམས་ཅད་ཀུན༔ ཞེ་སྡང་དྲག་པོ་སྐྱེས་པའི་ཚེ༔ སྤང་བླང་མི་བྱ་རང་སོར་བཞག༔ རིག་པ་རང་སོར་ཟིན་གྱུར་ནས༔ གསལ་བའི་ཡེ་ཤེས་ཐོབ་པར་ཤོག༔
རང་སེམས་ཁེངས་པར་གྱུར་པ་ན༔ གཞན་ལ་འགྲན་སེམས་སྨད་པའི་བློ༔ ང་རྒྱལ་དྲག་པོའི་སེམས་སྐྱེས་པས༔ བདག་གཞན་འཐབ་རྩོད་སྡུག་བསྔལ་སྤྱོད༔ ལས་དེའི་འབྲས་བུ་སྨིན་པའི་ཚེ༔ འཕོ་ལྟུང་
མྱོང་བའི་ལྷ་རུ་སྐྱེས༔ སངས་རྒྱས་ང་ཡི་སྨོན་ལམ་གྱིས༔ ཁེངས་སེམས་སྐྱེས་པའི་སེམས་ཅན་རྣམས༔ དེ་ཚེ་ཤེས་པ་རང་སོར་ཀློད༔ རིག་པ་རང་སོ་ཟིན་གྱུར་ནས༔ མཉམ་པ་ཉིད་ཀྱི་དོན་རྟོགས་ཤོག༔
གཉིས་འཛིན་བརྟས་པའི་བག་ཆགས་ཀྱིས༔ བདག་བསྟོད་གཞན་སྨོད་ཟུག་རྔུའི་ལས༔ འཐབ་རྩོད་འགྲན་སེམས་བརྟས་པ་ལས༔ གསོད་གཅོད་ལྷ་མིན་གནས་སུ་སྐྱེས༔ འབྲས་བུ་དམྱལ་བའི་གནས་

༄༅། །སུ་ལྟུང༔ སངས་རྒྱས་ང་ཡི་སྨོན་ལམ་གྱིས༔ འགྲན་སེམས་འཐབ་རྩོད་སྐྱེས་པ་རྣམས༔ དགྲར་འཛིན་མི་བྱ་རང་སར་ཀློད༔ ཤེས་པ་རང་སོ་ཟིན་གྱུར་བསཿ ཕྲིན་ལས་ཐོགས་མེད་ཡེ་ཤེས་ཤོག༔
དྲན་མེད་བཏང་སྙོམས་ཡེངས་པ་དང༔ འཐིབས་དང་རྨུག་དང་བརྗེད་པ་དང༔ བརྒྱལ་དང་ལེ་ལོ་གཏི་མུག་པསཿ འབྲས་བུ་སྐྱབས་མེད་བྱོལ་སོང་འཁྱམས༔ སངས་རྒྱས་ང་ཡི་སྨོན་ལམ་གྱིས༔ གཏི་
མུག་བྱིང་བའི་མུན་པ་ལ༔ དྲན་པ་གསལ་བའི་མདངས་ཤར་ནས༔ རྟོགས་མེད་ཡེ་ཤེས་ཐོབ་པར་ཤོག ཁམས་གསུམ་སེམས་ཅན་ཐམས་ཅད་ཀུན༔ ཀུན་གཞི་སངས་རྒྱས་ང་དང་མཉམ༔ དྲན་མེད་
འཁྲུལ་བའི་གཞི་རུ་སོང༔ ད་ལྟ་དོན་མེད་ལས་ལ་སྤྱོད༔ ལས་དྲུག་རྨི་ལམ་འཁྲུལ་བ་འདྲ༔ ང་ནི་སངས་རྒྱས་ཐོག་མ་ཡིན༔ འགྲོ་དྲུག་སྤྲུལ་པས་འདུལ་བའི་ཕྱིར༔ ཀུན་ཏུ་བཟང་པོའི་སྨོན་ལམ་གྱིས༔
སེམས་ཅན་ཐམས་ཅད་མ་ལུས་པ༔ ཆོས་ཀྱི་དབྱིངས་སུ་འཚང་རྒྱ་ཤོག༔ ཨ་ཧོ༔ ཕྱིན་ཆད་རྣལ་འབྱོར་སྟོབས་ཅན་གྱིསཿ འཁྲུལ་མེད་རིག་པ་རང་གསལ་ནསཿ སྨོན་ལམ་སྟོབས་ཆེན་འདི་བཏབས་པས༔

འདི་ཐོས་སེམས་ཅན་ཐམས་ཅད་ཀུན༔ སྐྱེ་བ་གསུམ་ནས་མངོན་འཚང་རྒྱ༔ ཉི་ཟླ་གཟའ་ཡིས་ཟིན་པའམ༔ སྒྲ་དང་ས་གཡོས་བྱུང་བའམ༔ ཉི་མ་ལྡོག་འགྱུར་ལོ་འཕོའི་དུས༔ རང་ཉིད་ཀུན་ཏུ་བཟང་
པོར་བསྐྱེད༔ ཀུན་གྱིས་ཐོས་པར་འདི་བརྗོད་ན༔ ཁམས་གསུམ་སེམས་ཅན་ཐམས་ཅད་ལ༔ རྣལ་འབྱོར་དེ་ཡི་སྨོན་ལམ་གྱིས༔ སྡུག་བསྔལ་རིམས་ཀྱིས་གྲོལ་ནས་ཀྱང༔ མཐའ་རུ་སངས་རྒྱས་ཐོབ་
པར་འགྱུར༔ ཅེས་གསུངས་སོ༔ རྫོགས་པ་ཆེན་པོ་ཀུན་ཏུ་བཟང་པོའི་དགོངས་པ་ཟང་ཐལ་དུ་བསྟན་པའི་རྒྱུད་ལས༔ སྨོན་ལམ་སྟོབས་པོ་ཆེ་བཏབ་པས༔ སེམས་ཅན་སངས་མི་རྒྱ་བའི་དབང་མེད་པར་བསྟན་པའི་ལེའུ་བཅུ་དགུ་པ་ཁོལ་དུ་ཕྱུངས་བའོ༔ ཕ་མ་འགྲོ་དྲུག་སེམས་ཅན་
མ་ལུས་པ༔ ཕྱམ་གཅིག་གདོད་མའི་ས་ལ་ཕྱིན་པར་ཤོག༔ དགེའོ། །

༄༅། །མདོ་ནས་གསུངས་པའི་རྐང་གཉིས་མ་བཞུགས་སོ། ། ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །སྦྱིན་པའི་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་སྦྱིན་པའི་ཕ་རོལ་ཕྱིན། །བདག་གཞན་
རིང་པོར་མི་ཐོགས་འཚང་རྒྱ་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །ཚུལ་ཁྲིམས་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་ཚུལ་ཁྲིམས་ཕ་རོལ་ཕྱིན། །བདག་གཞན་རིང་
པོར་མི་ཐོགས་འཚང་རྒྱ་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །བཟོད་པའི་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་བཟོད་པའི་ཕ་རོལ་ཕྱིན། །བདག་གཞན་རིང་པོར་མི་
ཐོགས་འཚང་རྒྱ་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །བརྩོན་འགྲུས་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་བརྩོན་འགྲུས་ཕ་རོལ་ཕྱིན་། །བདག་གཞན་རིང་པོར་མི་
ཐོགས་འཚང་རྒྱ་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །བསམ་གཏན་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་བསམ་གཏན་ཕ་རོལ་ཕྱིན། །བདག་གཞན་རིང་པོར་མི་ཐོགས་

འཚང་རྒྱ་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །ཤེས་རབ་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་ཤེས་རབ་ཕ་རོལ་ཕྱིན། །བདག་གཞན་རིང་པོར་མི་ཐོགས་འཚང་རྒྱ་
ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །ཐབས་ཀྱི་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་ཐབས་ཀྱི་ཕ་རོལ་ཕྱིན། །བདག་གཞན་རིང་པོར་མི་ཐོགས་འཚང་རྒྱ་ཤོག །ཐུགས་
རྗེ་ཆེན་པོ་རྐང་གཉིས་མཆོག་གྱུར་པ། །སྨོན་ལམ་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་སྨོན་ལམ་ཕ་རོལ་ཕྱིན། །བདག་གཞན་རིང་པོར་མི་ཐོགས་འཚང་རྒྱ་ཤོག །ཐུགས་རྗེ་ཆེན་པོ་
རྐང་གཉིས་མཆོག་གྱུར་པ། །སྟོབས་ཀྱི་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་སྟོབས་ཀྱི་ཕ་རོལ་ཕྱིན། །བདག་གཞན་རིང་པོར་མི་ཐོགས་འཚང་རྒྱ་ཤོག །ཐུགས་རྗེ་ཆེན་པོ་རྐང་གཉིས་
མཆོག་གྱུར་པ། །ཡེ་ཤེས་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་ཡེ་ཤེས་ཕ་རོལ་ཕྱིན། །བདག་གཞན་རིང་པོར་མི་ཐོགས་འཚང་རྒྱ་ཤོག །ཤར་ཕྱོགས་མངོན་པར་དགའ་བའི་ཞིང་

༄༅། །ཁམས་སུ། །བཅོམ་ལྡན་མི་བསྐྱོད་རྒྱལ་པོ་འོད་དཔག་མེད། །བདག་གཞན་འདི་ནས་ཚེ་འཕོས་གྱུར་མ་ཐག །མི་བསྐྱོད་རྒྱལ་པོའི་ཞབས་དྲུང་སྐྱེ་བར་ཤོག །སྐྱེས་མ་ཐག་ཏུ་ས་བཅུ་རབ་བསྒྲོད་ནས། །
སྤྲུལ་བས་ཕྱོགས་བཅུར་གཞན་དོན་བྱེད་པར་ཤོག །ལྷོ་ཕྱོགས་རིན་ཆེན་བརྩེགས་པའི་ཞིང་ཁམས་སུ། །བཅོམ་ལྡན་རིན་འབྱུང་རྒྱལ་པོ་འོད་དཔག་མེད། །བདག་གཞན་འདི་ནས་ཚེ་འཕོས་གྱུར་མ་ཐག །
རིན་འབྱུང་རྒྱལ་པོའི་ཞབས་དྲུང་སྐྱེ་བར་ཤོག །སྐྱེས་མ་ཐག་ཏུ་ས་བཅུ་རབ་བསྒྲོད་ནས། །སྤྲུལ་བས་ཕྱོགས་བཅུར་གཞན་དོན་བྱེད་པར་ཤོག །ནུབ་ཕྱོགས་པདྨ་བརྩེགས་པའི་ཞིང་ཁམས་སུ། །བཅོམ་
ལྡན་སྣང་མཐའ་རྒྱལ་པོ་འོད་དཔག་མེད། །བདག་གཞན་འདི་ནས་འཆི་འཕོས་གྱུར་མ་ཐག །སྣང་མཐའ་རྒྱལ་པོའི་ཞབས་དྲུང་སྐྱེ་བར་ཤོག །སྐྱེས་མ་ཐག་ཏུ་ས་བཅུ་རབ་བསྒྲོད་ནས། །སྤྲུལ་བས་ཕྱོགས་
བཅུར་གཞན་དོན་བྱེད་པར་ཤོག །བྱང་ཕྱོགས་ལས་རབ་རྫོགས་པའི་ཞིང་ཁམས་སུ། །བཅོམ་ལྡན་དོན་གྲུབ་རྒྱལ་པོ་འོད་དཔག་མེད། །བདག་གཞན་འདི་ནས་འཆི་འཕོས་གྱུར་མ་ཐག །དོན་གྲུབ་རྒྱལ་

པོའི་ཞབས་དྲུང་སྐྱེ་བར་ཤོག །སྐྱེས་མ་ཐག་ཏུ་ས་བཅུ་རབ་བསྒྲོད་ནས། །སྤྲུལ་བས་ཕྱོགས་བཅུར་གཞན་དོན་བྱེད་པར་ཤོག །དབུས་ཕྱོགས་གཡོ་བ་མེད་པའི་ཞིང་ཁམས་སུ། །བཅོམ་ལྡན་རྣམ་སྣང་
རྒྱལ་པོ༔ བདག་གཞན་འདི་ནས་འཆི་འཕོས་གྱུར་མ་ཐག །རྣམ་སྣང་རྒྱལ་པོའི་ཞབས་དྲུང་སྐྱེ་བར་ཤོག །སྐྱེས་མ་ཐག་ཏུ་ས་བཅུ་རབ་བསྒྲོད་ནས། །སྤྲུལ་བས་ཕྱོགས་བཅུར་གཞན་དོན་བྱེད་པར་ཤོག །
སྤྱི་གཙུག་ཉི་ཟླ་པདྨའི་གདན་སྟེང་དུ། །རྩ་བའི་བླ་མ་མགོན་པོ་འོད་དཔག་མེད། །བདག་གཞན་འདི་ནས་འཆི་འཕོས་གྱུར་མ་ཐག །བཀའ་བརྒྱུད་བླ་མའི་ཞབས་དྲུང་སྐྱེ་བར་ཤོག །སྐྱེས་མ་ཐག་ཏུ་ས་
བཅུ་རབ་བསྒྲོད་ནས། །སྤྲུལ་བས་ཕྱོགས་བཅུར་གཞན་དོན་བྱེད་པར་ཤོག །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་
མངོན་སུམ་དུ། །ལུང་བསྟན་པ་ཡང་བདག་གཞན་དེར་ཐོབ་ཤོག །དེར་ཡང་བདག་གཞན་ལུང་བསྟན་རབ་ཐོབ་ནས། །སྤྲུལ་བ་མང་པོ་བྱེ་བ་ཕྲག་བརྒྱ་ཡིས། །བློ་ཡི་སྟོབས་ཀྱིས་ཕྱོགས་བཅུ་རྣམས་

༄༅། །སུ་ཡང་། །སེམས་ཅན་རྣམས་ལ་ཕན་པ་མང་བགྱིད་ཤོག །བཀྲ་ཤིས་དཔལ་གྱིས་སངས་རྒྱས་བསྟན་པ་དར་རྒྱས་ཤོག །དགེ་བར་གྱུར་ཅིག །ཤུ་བྷམ་མཔཱུ། །

༄༅། །ཧྲཱི༔ སྣང་བ་མཐའ་ཡས་ངོ་མཚར་སྤྲུལ་བའི་སྐུ། །རིན་ཆེན་འདོད་དགུ་འབྱུང་བའི་རྒྱ་མཚོ་ཆེར། །མ་ཆགས་པདྨ་འབར་བ་ལས་འཁྲུངས་པའི། །ཨོ་རྒྱན་རིན་པོ་ཆེ་ལ་གསོལ་བ་འདེབས། །བསམ་
པ་ལྷུན་གྱིས་འགྲུབ་པར་བྱིན་གྱིས་རློབས། །ཐུབ་དབང་གཉིས་པ་སངས་རྒྱས་འདུས་པའི་སྐུ། །བོད་ཡུལ་གདུག་པའི་ལྷ་འདྲེ་དམ་ལ་བཏགས། །ཚོགས་མཆོག་དཔའ་བོ་མཁའ་འགྲོ་ཀུན་གྱི་རྗེ། །ཨོ་
རྒྱན་རིན་པོ་ཆེ་ལ་གསོལ་བ་འདེབས། །བསམ་པ་ལྷུན་གྱིས་འགྲུབ་པར་བྱིན་གྱིས་རློབས། །འཆི་མེད་མགོན་པོ་རིག་འཛིན་པདྨ་འབྱུང་། །ཁྱོད་ནི་བླ་མ་ཁྱོད་ནི་ཡི་དམ་སྟེ། །ཁྱོད་ནི་མཁའ་འགྲོ་ཆོས་
སྐྱོང་ཀུན་གྱི་དངོས། །ཨོ་རྒྱན་རིན་པོ་ཆེ་ལ་གསོལ་བ་འདེབས། །བསམ་པ་ལྷུན་གྱིས་འགྲུབ་པར་བྱིན་གྱིས་རློབས། །དྲན་པ་ཙམ་གྱིས་ཕྱི་ནང་བར་ཆད་སེལ། །གསོལ་བ་བཏབ་པའི་མཆོག་དང་ཐུན་
མོང་གི། །དངོས་གྲུབ་ཀུན་འབྱུང་བསླུ་བ་མེད་པའི་སྐྱབས། །ཨོ་རྒྱན་རིན་པོ་ཆེ་ལ་གསོལ་བ་འདེབས། །བསམ་པ་ལྷུན་གྱིས་འགྲུབ་པར་བྱིན་གྱིས་རློབས། །མགོན་ཁྱོད་ཟངས་མདོག་དཔལ་རིར་རྟགས་

བཞུགས་ཀྱང་། །ཁ་བའི་ལྗོངས་ནས་གདུང་ཤུགས་དྲག་པོ་ཡིས། །གསོལ་འདེབས་བུ་ལ་ཐོགས་མེད་ཐུགས་རྗེའི་མཐུས། །བྱིན་གྱིས་རློབས་ལ་དངོས་གྲུབ་ཆར་ལྟར་ཕོབས། །ཨོ་རྒྱན་རིན་པོ་ཆེ་ལ་
གསོལ་བ་འདེབས། །བསམ་པ་ལྷུན་གྱིས་འགྲུབ་པར་བྱིན་གྱིས་རློབས། །ལྷག་པའི་ལྷ་མཆོག་ཨོ་རྒྱན་རིན་པོ་ཆེ། །བདེ་ཆེན་གཉིས་པ་ཟངས་མདོག་དཔལ་གྱི་རི། །དག་པའི་ཞིང་ཁམས་འཇའ་འོད་
འཁྱིལ་པའི་ཀློང་། །བདག་སོགས་འཁོར་གྱི་ཐོག་མར་སྐྱེ་བར་ཤོག །ཚེ་རབས་ཀུན་ཏུ་པདྨ་འབྱུང་གནས་ཀྱིས། །གསང་སྔགས་རྡོ་རྗེ་ཐེག་པའི་རྗེས་བཟུང་ནས། །རྒྱལ་བས་བསྔགས་པའི་པདྨ་འབྱུང་
གནས་དང་། །སྐད་ཅིག་ཙམ་ཡང་འབྲལ་བར་མ་གྱུར་ཅིག །སྐྱེ་བ་ཀུན་ཏུ་ཨོ་རྒྱན་པདྨ་དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། ས་དང་ལམ་གྱི་ཡོན་ཏན་རབ་རྫོགས་ནས། ཨོ་རྒྱན་
ཆེན་པོའི་གོ་འཕང་མྱུར་ཐོབ་ཤོག །ཅེས་པ་འདི་ནི་བོད་ཡུལ་གྱི་ས་རྟེན་བསམ་འཕེལ་རིན་ཆེན་དབང་རྒྱལ་བསམ་ཡས་གཙུག་ལག་ཁང་ཞིག་གསོས་ཕུལ་སྐབས་སུ་རྒྱལ་ཚབ་རིན་པོ་ཆེ་དེ་མོ་སྤྲུལ་སྐུས་འདི་ལྟ་བུ་ཞིག་དགོས་ཞེས་གསུང་གིས་བསྐུལ་བ་ལ་སྣང་མཐའ་

༄༅། །གཉིས་པ་བློ་བཟང་དཔལ་ལྡན་ཡེ་ཤེས་ཀྱིས་གསུངས་པའོ། །དགེའོ། །སརྦ་མངྒ་ལཾ།

༄༅། །མནོལ་བསང་ཉམས་གྲིབ་ཀུན་སེལ་བཞུགས་སོ། །

༄༅། །བདུད་རྩི་ཅན་གྱི་ཤིང་གསུམ་སོགས་མེར་བསྲེགས་ལ་གཙང་མའི་ཆབ་ཀྱིས་བྲན། ཨོཾ་ཨཱཧཱུྃ་གིས་བྱིན་གྱིས་བརླབས་ལ། ཀྱེ ལྷ་རི་མཐོ་ལ་སྐྱེས་པ་ཡི། །རྩི་ཤིང་ལོ་འདབ་སྣ་ཚོགས་འདི། །འབར་བའི་མེ་
ལ་བསྲེགས་ནས་སུ། །གཙང་མ་ཆབ་ཀྱིས་ལེགས་པར་བྲན། །སྔགས་དང་ཕྱག་རྒྱས་བྱིན་གྱིས་བརླབས། །ཏིང་འཛིན་དག་པས་འདོད་དགུར་སྤེལ། །ངོ་བོ་རང་བྱུང་ཡེ་ཤེས་
ལས༑ ༑རྣམ་པ་ཀུན་བཟང་མཆོད་པའི་སྤྲིན། །མཁའ་ལ་བདུད་རྩིའི་ཆར་འབེབས་ཤིང་། །བར་སྣང་དྲི་ཞིམ་བསང་གིས་ཁྱབ། །ས་གཞི་འདོད་ཡོན་དགྱེས་དགུས་བཀང་། །
ཐམས་ཅད་བདེ་ཆེན་འོད་གསལ་ངང་། །རང་བཞིན་དག་པའི་བསང་མཆོད་འདིས། །མི་བསང་བ་ནི་གང་ཡང་མེད། །གདུག་པའི་དུག་དང་བཙོག་པའི་གྲིབ། །ཐམས་ཅད་

༄༅། །མ་ལུས་སངས་གྱུར་ཅིག །མཆོག་གསུམ་རྩ་གསུམ་བྱིན་རླབས་དང་། །སྔགས་དང་ཕྱག་རྒྱ་ཏིང་འཛིན་མཐུ། །ཆོས་ཉིད་རྣམ་དག་ཆོས་ཅན་རྫས། །རྟེན་འབྲེལ་ཐབས་ཀྱི་
ཆོ་ག་ཡིས། །མ་རིག་རྒྱུ་ལ་རྐྱེན་གྱིས་བསླད། །རྣམ་རྟོག་དབང་གིས་བྱུང་བ་ཡི། །མི་གཙང་དྲི་མའི་ཚོགས་རྣམས་ཀུན། །དེ་རིང་འོད་གསལ་ཆེན་པོར་བསང་། །ཕྱི་སྣོད་དག་
པའི་ཞིང་དུ་བསང་། །ནང་བཅུད་ལྷ་དང་ལྷ་མོར་བསང་། །རྫས་རྣམས་ཡེ་ཤེས་བདུད་རྩིར་བསང་། །སྣང་སྲིད་བདེ་བ་ཆེན་པོར་བསང་། །མཆོག་གསུམ་རྩ་གསུམ་ཆོས་
སྐྱོང་དང་། །དགྲ་བླ་ཝེར་མ་ནོར་གྱི་ལྷ། །ཡུལ་ལྷ་གཞི་བདག་འགོ་བའི་ལྷར། །མི་གཙང་ཉམས་གྲིབ་ཕོག་པ་བསང་། །རིགས་དྲུག་སེམས་ཅན་བགེགས་རིགས་རྣམས། །

སོ་སོའི་ལས་སྣང་སྒྲིབ་པ་བསང་། །ཁྱད་པར་བདག་ཅག་འཁོར་བཅས་ལ། །མནོལ་བཙོག་གྲིབ་ཀྱིས་ཕོག་པ་བསང་། །ནམ་མཁའ་བཞིན་དུ་དྭངས་གྱུར་ཅིག །ཉི་ཟླ་བཞིན་དུ་གསལ་གྱུར་ཅིག །ཤེལ་
གོང་བཞིན་དུ་དག་གྱུར་ཅིག །མེ་ཏོག་བཞིན་དུ་རྒྱས་གྱུར་ཅིག །ནད་གདོན་བར་ཆད་མི་མཐུན་ཞི། །ཚེ་བསོད་དཔལ་འབྱོར་ཉམས་རྟོགས་རྒྱས། །སྣང་སེམས་ལྷ་མི་དབང་དུ་འདུ། །གནོད་བྱེད་དགྲ་
བགེགས་ཚར་བཅད་དེ། །སྣང་སྲིད་རྣམ་དག་ཆེན་པོའི་ངང་། །རང་བྱུང་འོད་གསལ་འདུས་མ་བྱས། །གཉིས་མེད་ཡེ་ཤེས་ཆེན་པོ་རུ། །ཐམས་ཅད་ཕྱམ་གཅིག་སངས་རྒྱས་ཤོག །དེ་ལྟར་དམིགས་ལ། ཨོཾ་
ཨཱཿ ཧཱུྃ། བརྒྱ་རྩ་བརྒྱད་བཟླའོ། །དེས་ཉམས་གྲིབ་མི་གཙང་བ་ཐམས་ཅད་འཕྲལ་དུ་དག་ནས་བཀྲ་ཤིས་བདེ་ལེགས་ཕུན་སུམ་ཚོགས་པར་འགྱུར་རོ། །མེ་སྤྲེལ་ཟླ་བ་ལྔ་པའི་ཚེས་བཅུ་ལ་འཇམ་དཔལ་དགྱེས་པའི་རྡོ་རྗེའི་བློ་མཚོ་ལས་ལེགས་པར་བྱུང་བ་དག་བྱེད་གཙང་མའི་ཆོ་ག་བདུད་
རྩིའི་སྤྲིན་ཆེན་ཡང་དག་པར་མངྒ་ལཾ།།

༄༅། །དགྲ་བཟློག་རྡོ་རྗེ་སྡེར་མོ་བཞུགས་སོ། ། དཀོན་མཆོག་གསུམ་དང་ཁྲོ་མོ་རྡོ་རྗེ་སྡེར་མོ་ལ་ཕྱག་འཚལ་ཞིང་སྐྱབས་སུ་མཆིའོ། །བདག་ཅག་ལ་ངན་སེམས་དང་ནད་ཐམས་ཅད་དང་དགྲ་ཐམས་ཅད་དང་གདོན་
ཐམས་ཅད་དང་རྐྱེན་དང་བར་ཆད་ཐམས་ཅད་དང་བསམ་པ་ངན་ཞིང་སྦྱོར་བ་རྩུབ་པ་དང་རྗེ་དཔོན་དང་ཡུལ་མིས་དགྲ་སྡང་བ་ཐམས་ཅད་དང་། ཕ་ཚན་དང་སྤུན་ཟླ་དང་། ཞང་ཉེ་དང་མག་པ་དང་གྲོགས་
པོ་དང་བུ་སྲིང་དང་ཚ་ཡུག་དང་བྲན་ཁོལ་དང་ཁྱིམ་མཚེས་ཀྱིས་དགྲ་སྡང་བ་ཐམས་ཅད་རིགས་སྔགས་འདི་ཡིས་བཅད་དོ། །ཕུར་བུས་གདབ་པོ། ཐོ་བས་བརྡུང་ངོ༌། །ཕྱག་རྒྱས་མནན་ནོ། །ན་མས་
མནྡ་བུདྡྷཱ་ནཾ། ཀ་ཡ་ཝཀྐ་ཙིཏྟ་བཛྲ་ནཾ། ཨོཾ་གྷ་གྷ་གྷ་ཏ་ཡ་གྷ་ཏ་ཡ་སརྦ་དུཏྟཾ་མཱ་ར་ཡ། བདག་ཅག་ལ་སྔ་དགྲ་ལག་ལ་བདར་བ། ཕྱི་དགྲ་ཡིད་ལ་སེམས་པ། ད་དགྲ་ཁྱི་ལྟར་དུ་ཟུག་པ་ཐམས་ཅད་མཱ་ར་ཡ་
ཕཊ་ཕཊ་ཀཱི་ལི་ཀཱི་ལ་ཡ་སརྦ་པ་པཾ་ཧཱུཾ་ཧཱུཾ་ཧཱུཾ་བཛྲ་ཀཱི་ལི་ཀཱི་ལ་ཡ་བཛྲ་དྷ་རོད་ཨ་ཛྙཱ་པ་ཡ་ཏི་ཀ་ཡ་ཝཱཀྐ་ཙིཏྟ་བཛྲ་ཀཱི་ལི་ཀཱི་ལ་ཡ་ཧཱུྃ་ཧཱུྃ་ཕཊ་ཕཊ། ཨོཾ་ཨ་ཀྲོ་དྷི་ཀ་མུཏྟ་ར་ཧཱུཾ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧ་

ན་དྷ་ཧ་པ་ཙ་མ་ཐ་བི་དྷྭཾ་ས་ཡཱ་ཛ་ཌི་ལཾ་བྷོ་དྷ་རི་ཨུ་ཙིཏྨ་ཀྲོ་དྷ་ཧཱུྃ་ཕཊ། ཅེས་ཉིན་ལན་གསུམ་མཚན་གསུམ་བཏོན་ན་དགྲ་ཐམས་ཅད་བཟློག་པར་འགྱུར་རོ། །དགྲ་ཚན་ཆེ་བར་བྱུང་ན་ཉི་ཤུ་རྩ་གཅིག་བཟླས་ནས་ཐལ་མོ་བརྡབ་པོ། བསྟོད་པ་ནི། ཧཱུྃ དཔལ་དང་
ལྡན་པའི་རྡོ་རྗེ་སྡེར་མོ་ཁྱོད། །མཁའ་མཉམ་བདེ་ལ་རོལ་མཛད་ཁྲོ་མོའི་སྐུ། །ཆགས་པའི་མདངས་ཀྱིས་ཁྲོ་བོའི་སྐུ་ལ་འཁྲིལ། །དཔལ་ལྡན་མཁའ་འགྲོ་ཁྱེད་ལ་ཕྱག་འཚལ་བསྟོད། །རཱ་ག་ཨ་སྱས་སྦྱར་བའོ། །

༄༅། ། ཨོ་རྒྱན་རིན་པོ་ཆེའི་གསོལ་འདེབས་ལེའུ་བདུན་མ་བཞུགས་སོ། །

༄༅། །ནང་སྲམརྐཐསཿ གུ་རུ་ན་མོ༔ མེ་ཕོ་རྟའི་ལོ་རྒྱལ་གྱི་ཟླ་བ་ལ༔ དཔལ་བསམ་ཡས་སུ་ཚོགས་ཀྱི་མཆོད་པ་རྒྱ་ཆེན་པོ་བཏང་བའི་དུས་སུ༔ སློབ་དཔོན་ཆེན་པོ་པདྨ་འབྱུང་གནས་ལ༔ དགེ་སློང་ནམ་མཁའི་སྙིང་པོ་དང་༔ རྒྱལ་པོ་
ཁྲི་སྲོང་ལྡེའུ་བཙན་དང་༔ མཁའ་འགྲོ་ཡེ་ཤེས་མཚོ་རྒྱལ་དང་༔ སྣ་ནམ་རྡོ་རྗེ་བདུད་འཇོམས་དང་༔ ལྷ་སྲས་མུ་ཁྲི་བཙད་པོ་དང་ལྔས་ཕྱག་དང་བསྐོར་བ་བྱས༔ རིན་པོ་ཆེའི་མཎྜལ་ཕུལ་ནས་ཞུས་པ༔ ཀྱེ་སློབ་དཔོན་ཆེན་པོ་ལགས༔ གསང་སྔགས་
ཀྱི་ཆོས་གསུངས་པ་ཐམས་ཅད་ཀྱི་ནང་ནས་དམ་ཚིག་བསྲུང་བ་གལ་ཆེ༔ དེའི་ནང་ནས་ཀྱང་བླ་མ་ལ་གསོལ་བ་འདེབས་པ་གཙོ་ཆེ་བར་གསུངས་གདའ་བས༔ བདག་ཅག་རྣམས་ལ་དད་པ་འདྲེན་པ༔ བྱིན་རླབས་ཆེ་བ༔ གང་ཟག་ཐ་མལ་བ་བློ་
རྨོངས་པས་ཚིག་གི་ར་མདར་སྤྲན་པས་གསང་སྔགས་ཀྱི་ལྷ་རྣམས་ཀྱི་ཐུགས་དམ་སྐོང་བ༔ གུ་རུ་ཉིད་ཀྱི་བྱིན་རླབས་འཇུག་པ༔ ནང་ནུབ་ཏུ་གསོལ་བ་འདེབས་པ་ལ་ཚིག་ཉུང་ལ་དོན་འདུས་པ་ཞིག་བདག་ཅག་དང་མ་འོངས་བའི་སེམས་ཅན་རྣམས་

༄༅། །ལ་སངས་རྒྱས་ཉིད་ཀྱིས་གསུང་བར་ཞུ་ཞེས་ཞུས་པས༔ སློབ་དཔོན་ཆེན་པོས་བཀའ་སྩལ་པ༔ ཉོན་ཅིག་བོད་ཀྱི་སྐལ་ལྡན་རྣམས༔ གསང་སྔགས་ཀྱི་ཐེག་པ་འདི་འབྱུང་བ་ནི་དཀོན་ཏེ༔ སྔོན་སངས་རྒྱས་འོད་སྲུངས་ཆེན་པོས་ཆོས་ཀྱི་
འཁོར་ལོ་བསྐོར་བའི་དུས་སུ་ཡང་གསང་སྔགས་རྡོ་རྗེ་ཐེག་པ་འདི་མ་གསུངས༔ སངས་རྒྱས་བྱེ་བ་ཕྲག་བརྒྱད་ཅུ་རྩ་བཞིས་ཀྱང་མ་གསུངས༔ མ་འོངས་པའི་སངས་རྒྱས་རྣམས་ཀྱིས་ཀྱང་གསུང་བར་མི་འགྱུར་རོ༔ ཅིའི་ཕྱིར་ཞེ་ན༔ འགྲོ་བ་རྣམས་
སྣོད་དུ་མ་གྱུར་བའི་ཕྱིར་རོ༔ སྔོན་བསྐལ་པ་ཐོག་མ་ལ་བསྐལ་པ་ཀུན་བཀོད་ཅེས་བྱ་བ་བྱུང་བའི་ཚེ༔ སངས་རྒྱས་སྔོན་བྱུང་གི་རྒྱལ་པོ་ཞེས་བྱ་བའི་བསྟན་པ་ལ་གསང་སྔགས་རྒྱ་ཆེར་བསྒྲགས་སོ༔ ད་ལྟར་གྱི་སངས་རྒྱས་ཤཱཀྱ་ཐུབ་པའི་བསྟན་པ་
འདི་ལ་གསང་སྔགས་བྱོན་པའོ༔ ད་ལྟའི་བསྐལ་བ་བྱེ་བ་འདས་པའི་འོག་ཏུ་བསྐལ་བ་མེ་ཏོག་བཀོད་པ་ཞེས་བྱ་བ་འབྱུང་བའི་ཚེ༔ སངས་རྒྱས་འཇམ་དཔལ་དབྱངས་ཞེས་བྱ་བ་ད་ལྟའི་ང་དང་ཚུལ་མཐུན་པ་ཞིག་འབྱུང་སྟེ༔ དེས་གསང་སྔགས་རྒྱ་

ཆེར་སྟོན་པར་འགྱུར་རོ༔ བསྐལ་པ་དེ་གསུམ་ནི་འགྲོ་བ་རྣམས་སྣོད་དུ་རུང་བའི་ཕྱིར་རོ༔ བསྐལ་བ་དེ་གསུམ་མ་ཡིན་པ་དུས་ནམ་ཡང་གསང་སྔགས་མི་འབྱུང་ངོ༔ དེ་བས་ན་བསྟན་པ་འདི་ལ་དལ་འབྱོར་གྱི་མི་ལུས་ཐོབ༔ གསང་སྔགས་ཀྱི་སྒོར་ཞུགས་པ་རྣམས་ནི་ལེ་ལོ་དང་བཏང་སྙོམས་
ཀྱི་དབང་དུ་མ་སོང་བ་གལ་ཆེ༔ ད་གསང་སྔགས་ཉམས་སུ་ལེན་པ་ལ་དགོས་པའི་ཆོས་བཞི་བྱ་བ་ཚང་དགོས༔ དེ་མ་ཚང་ན་དམ་ཚིག་ཉམས་ཏེ་འཁོར་བར་འཁྱམས་ངེས༔ ངན་སོང་དུ་ལྷུང་ངེས༔ དེ་ཅིའི་ཕྱིར་ཞེ་ན༔ དུས་གསུམ་གྱི་སངས་རྒྱས་རྣམས་ཀྱིས་ཀྱང་ཉོན་མོངས་པ་རང་རྒྱུད་དུ་
སྤྱད་པས་བྱང་ཆུབ་ཐོབ་པར་མ་གསུངས་སོ༔ དགོས་པའི་ཆོས་བཞི་ནི༔ སྒོ་གསུམ་ཐ་མལ་དུ་འཆོར་བ་ལ་འཁྲི་བ་བཙན་ཐབས་སུ་གཅོད་པའི་གདམས་ངག་དགོས༔ ཉོན་མོངས་དུག་ལྔ་སྟོབས་ཆེ་ན༔ དུག་ལྔ་རང་གྲོལ་དུ་ཤེས་པའི་གདམས་ངག་དགོས༔ འདུ་འཛི་གཡེང་བའི་དབང་དུ་སོང་ན
རེ་དོགས་བར་ཆད་དུ་ཤེས་པའི་གདམས་ངག་དགོས༔ དམ་ཚིག་གཙང་མ་བསྲུང་བ་ལ༔ སྐྱེས་བུས་གཞུ་འགེངས་པ་ལྟ་བུའི་གདམས་ངག་དགོས༔ དེ་ཡང་གསང་སྔགས་ཀྱི་ཐེག་པ་ནི་ཨུ་དུམ་ཝ་རའི་མེ་ཏོག་ལྟ་བུ་སྟེ༔ འབྱུང་བར་མི་འགྱུར༔ གལ་ཏེ་བྱུང་ཡང་ཡུན་དུ་མི་གནས་སོ༔ དེ་ནི་
འགྲོ་བ་རྣམས་སྣོད་དུ་མ་གྱུར་པའི་ཕྱིར་རོ༔ ད་ཁྱེད་རྒྱལ་པོས་དབུ་མཛད་པ་རྣམས་ཉོན་ཅིག༔ བསྟན་པ་འདི་ལ་དལ་འབྱོར་གྱི་མི་ལུས་ཐོབ༔ གསང་སྔགས་ཀྱི་སྒོར་ཞུགས༔ ཚེ་འདི་ལ་བྱང་ཆུབ་ཐོབ་པར་འདོད་བ་རྣམས་ལ༔ རྩ་བ་དང་ཡན་ལག་གི་དམ་ཚིག་གཙང་མར་བསྲུང་བ་གལ་ཆེ༔

༄༅། །དེ་མ་བསྲུངས་ན་འཚོ་བྱེད་ཀྱི་སྨན་བཙལ་བས་རེག་ཕུང་གི་དུག་དང་ཕྲད་པ་ལྟ་བུའོ༔ དམ་ཚིག་བསྲུང་བ་ལ་དད་པ་དང་བརྩོན་འགྲུས་ཤེས་རབ་གསུམ་ཚང་དགོས༔ དད་པ་མེད་ན་གསང་སྔགས་ཀྱི་སྣོད་དུ་མི་རུང་༔ བརྩོན་འགྲུས་མེད་ན་ལེ་ལོ་ཅན་ཐ་མལ་དུ་འཆོར༔ ཤེས་
རབ་མེད་ན་གསང་སྔགས་གྱི་ལྟ་སྤྱོད་ཟབ་མོ་དབྱེ་མི་ཤེས༔ གསང་སྔགས་ནི་འགྲོ་བ་དད་གུས་ཅན་གྱི་དོན་དུ་བྱོན་པ་ཡིན༔ དེ་ཡང་རང་ལ་གསང་སྔགས་སྟོན་པའི་བླ་མ་དེ་སངས་རྒྱས་དངོས་སུ་ཤེས་པས་གསོལ་བ་འདི་ལྟར་ཐོབ་ཅིག་གསུངས་སོ༔ ཨེ་མ་ཧོ༔ སྤྲོས་བྲལ་ཆོས་
ཀྱི་དབྱིངས་ཀྱི་ཞིང་ཁམས་སུ༔ ཆོས་ཉིད་དུས་གསུམ་སྐྱེ་འགག་མེད་པའི་ངང༔ བྱ་བྲལ་ལྷུན་རྫོགས་བདེ་བ་ཆེན་པོའི་སྐུ༔ ནམ་མཁའ་བཞིན་དུ་ཐུགས་རྗེ་ཕྱོགས་རིས་མེད༔ བླ་མ་ཆོས་ཀྱི་སྐུ་ལ་གསོལ་
བ་འདེབས༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ བདེ་ཆེན་ལྷུན་གྱིས་གྲུབ་པའི་ཞིང་ཁམས་སུ། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ ཡེ་ཤེས་ལྔ་ལྡན་བདེ་བར་གཤེགས་པའི་
སྐུ། །ཐུགས་རྗེའི་བྱེ་བྲག་སྣ་ཚོགས་སོ་སོར་སྟོན༔ བླ་མ་ལོངས་སྤྱོད་རྫོགས་སྐུ་ལ༴ ཨོ་རྒྱན༴ མི་མཇེད་འཇིག་རྟེན་དག་པའི་ཞིང་ཁམས་སུ༔ ཐུགས་རྗེ་ཆེན་པོས་འགྲོ་བའི་དོན་ལ་བྱོན༔ གང་ལ་གང་

འདུལ་ཐབས་ཀྱིས་འགྲོ་དོན་མཛད༔ འདས་དང་མ་བྱོན་ད་ལྟ་དུས་གསུམ་གྱི༔ བླ་མ་སྤྲུལ་པའི་སྐུ་ལ༔ ཨོ་རྒྱན་པདྨ༴ ཆོས་སྐུ་ཀུན་ཏུ་བཟང་པོ་ལ་གསོལ་བ་འདེབས༔ ལོངས་སྐུ་རྒྱལ་བ་རིགས་ལྔ་ལ
སྤྲུལ་སྐུ་རིགས་གསུམ་མགོན་པོ༴ ཡང་སྤྲུལ་དགའ་རབ་རྡོ་རྗེ༔ སློབ་དཔོན་འཇམ་དཔལ་བཤེས་གཉེན་ལ༴ རིག་འཛིན་ཤྲཱི་སིངྷ་ལ༴ པཎ་ཆེན་བི་མ་མི་ཏྲ་ལ༴ རྒྱལ་སྲས་པདྨ་འབྱུང་གནས་ལ༴ ཆོས་
རྒྱལ་ཁྲི་སྲོང་ལྡེའུ་བཙན་ལ༴ མཁའ་འགྲོ་ཡེ་ཤེས་མཚོ་རྒྱལ༴ དགེ་སློང་ནམ་མཁའི་སྙིང་པོ༔ སྣ་ནམ་རྡོ་རྗེ་བདུད་འཇོམས་ལ༴ ལྷ་སྲས་མུ་ཁྲི་བཙད་པོ་ལ༴ སྤྲུལ་སྐུ་བཟང་པོ་གྲགས་པ་ལ༔ རིག་འཛིན་
དངོས་གྲུབ་རྒྱལ་མཚན་ལ༴ ཀུན་སྤངས་དོན་ཡོད་རྒྱལ་མཚན་ལ༴ བརྒྱུད་འཛིན་བསོད་ནམས་མཆོག་བཟང་ལཟ གྲུབ་ཆེན་ཐང་སྟོང་རྒྱལ་པོ་ལ༴ མཚུངས་མེད་དངོས་གྲུབ་དཔལ་ལྡན་ལ༴ དྲིན་ཆེན་
ཀུན་དགའ་བཟང་པོ་ལ༴ མི་འགྱུར་ལས་འཕྲོ་གླིང་པ་ལརྒྱལ་དབང་རིན་ཆེན་ཕུན་ཚོགས་ལ༔ སྤྲུལ་སྐུ་ནམ་མཁའ་བརྒྱ་བྱིན་ལམཁས་གྲུབ་མདོ་སྔགས་བསྟན་འཛིན་ལ༴ རིག་འཛིན་ཕྲིན་ལས་

༄༅། །ལྷུན་གྲུབ༴ ཆོས་རྒྱལ་གཏེར་བདག་གླིང་བདུས་གསུམ་རྩ་བརྒྱུད་བླ་མ་ལ༴ དྲིན་ཆེན་རྩ་བའི་བླ་མ་ལ༴ ཡི་དམ་སྒྲུབ་ཆེན་བཀའ་བརྒྱད༔ མ་མོ་མཁའ་འགྲོའི་ལྷ་ཚོགསཆོས་སྐྱོང་མ་མགོན་
ལྕམ་དྲལ་ལ༔ འདི་ཕྱི་བར་དོ་གསུམ་དུ་བྱིན་གྱིས་རློབས༔ འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་དུ་གསོལ༔ སྐྱེ་མེད་སྙིང་པོ་ལོན་པར་བྱིན་གྱིས་རློབས༔ མཆོག་དང་ཐུན་མོང་དངོས་གྲུབ་སྩལ་
དུ་གསོལ༔ བླ་མ་སྐུ་ཁམས་བཟང་བར་གསོལ་བ་འདེབས༔ མཆོག་ཏུ་སྐུ་ཚེ་རིང་བར་གསོལ་བ་འདེབས༔ ཕྲིན་ལས་དར་ཞིང་རྒྱས་པར་གསོལ་བ་འདེབས༔ བླ་མ་དང་འབྲལ་བ་མེད་པར་བྱིན་གྱིས་
རློབས༔ དེ་ལྟར་རྒྱུན་ཆད་མེད་པར་གསོལ་བ་ཐོབ༔ །ཅེས་གསུངས་སོ༔ །དེ་ནས་རྒྱལ་བོ་ཁྲི་སྲོང་ལྡེའུ་བཙན་གྱིས་ཞུས་པ༔ ཀྱེ་སློབ་དཔོན་ཆེན་པོ་ལགས༔ བདག་དང་མ་འོངས་པའི་དད་པ་ཅན་རྣམས་ཀྱི་དོན་དུ༔ དུས་གསུམ་བདེ་བར་གཤེགས་པ་ཐམས་ཅད་ཀྱིས་བྱིན་གྱིས་རློབས༔
ཚེ་འདིའི་བར་ཆད་སེལ་བ༔ ཕྱི་མ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ༔ ནང་ནུབ་ཏུ་གསོལ་བ་འདེབས་པའི་ཆོས་ཤིག་ཞུ་ཞེས་ཞུས་སོ༔ གུ་རུའི་ཞལ་ནས༔ རྒྱལ་པོ་ཆེན་པོ་ལེགས་པར་གསོན་ཅིག་ཅེས་གསུངས་སོ། །ཏཾཿ ཐཱ་མཱ་དྱ་ཏྱཿ ་༈ དགེ་སློང་ནམ་མཁའི་སྙིང་

པོ་ལ་གསོལ་བ་འདེབས། །ཆོས་རྒྱལ་ཁྲི་སྲོང་ལྡེའུ་བཙན་ལ་གསོལ་བ་འདེབས། །མཁའ་འགྲོ་ཡེ་ཤེས་མཚོ་རྒྱལ་ལ་གསོལ་བ་འདེབས། །སྣ་ནམ་རྡོ་རྗེ་བདུད་འཇོམས་ལ་གསོལ་བ་འདེབས། །ལྷ་
སྲས་མུ་ཁྲི་བཙད་པོ་ལ་གསོལ་བ་འདེབས། །སྤྲུལ་སྐུ་བཟང་པོ་གྲགས་པ་ལ་གསོལ་བ་འདེབས། །གཏེར་སྟོན་རིག་འཛིན་ཆེན་པོ་ལ་གསོལ་བ་འདེབས། །ཀུན་སྤངས་དོན་ཡོད་རྒྱལ་མཚན་ལ་གསོལ་
བ་འདེབས། །བརྒྱུད་འཛིན་བསོད་ནམས་མཆོག་བཟང་ལ་གསོལ་བ་འདེབས། །གྲུབ་ཐོབ་ཐང་སྟོང་རྒྱལ་པོ་ལ་གསོལ་བ་འདེབས། །བྱང་སེམས་ཀུན་དགའ་ཉི་མ་ལ་གསོལ་བ་འདེབས། །མཚུངས་
མེད་ཏྲ་ཡ་ཀེ་ཏུ་ལ་གསོལ་བ་འདེབས། །མཚན་ལྡན་ཏྲ་ཡ་བཛྲ་ལ་གསོལ་བ་འདེབས། །མཁས་མཆོག་ཤཱཀྱའི་མཚན་ཅན་ལ་གསོལ་བ་འདེབས། །ཆོས་རྗེ་བོ་དྷི་སེང་ཧ་ལ་གསོལ་བ་འདེབས། །སྤྲུལ་
སྐུ་བཀྲ་ཤིས་རྒྱ་མཚོ་ལ་གསོལ་བ་འདེབས། །གྲུབ་དབང་སྟོན་པ་སེང་གེ་ལ་གསོལ་བ་འདེབས། །སྤྲུལ་སྐུ་ཆོས་ཉིད་རྒྱ་མཚོ་ལ་གསོལ་བ་འདེབས། །འཁྲུལ་ཞིག་སྟོན་པ་རྒྱལ་མཚན་ལ་གསོལ་བ་

༄༅། །འདེབས། །རིག་འཛིན་ཀུན་བཟང་ཤེས་རབ་ལ་གསོལ་བ་འདེབས། །པདྨ་ལྷུན་གྲུབ་རྒྱ་མཚོ་ལ་གསོལ་བ་འདེབས། །གྲུབ་དབང་པདྨ་ནོར་བུ་ལ་གསོལ་བ་འདེབས། །འདྲེན་མཆོག་ཀརྨ་བཀྲ་
ཤིས་ལ་གསོལ་བ་འདེབས། །རྣམ་འདྲེན་ཀརྨ་ལྷ་དབང་ལ་གསོལ་བ་འདེབས། །འགྱུར་མེད་ངེས་དོན་བསྟན་འཛིན་ལ་གསོལ་བ་འདེབས། །རིག་འཛིན་འཇིགས་མེད་རང་གྲོལ་ལ་གསོལ་བ་འདེབས། །
པདྨ་མདོ་སྔགས་བསྟན་འཛིན་ལ་གསོལ་བ་འདེབས། །མདོ་སྔགས་ཆོས་ཀྱི་ཉི་མ་ལ་གསོལ་བ་འདེབས། །གྲུབ་དབང་དཔལ་ཆེན་འདུས་པ་ལ་གསོལ་བ་འདེབས། །ཐུབ་བསྟན་ཆོས་ཀྱི་ཟླ་བ་ལ་གསོལ་
བ་འདེབས། །དྲིན་ཆེན་རྩ་བའི་བླ་མ་ལ་གསོལ་བ་འདེབས། །བླ་མ་སྐུ་ཁམས་བཟང་བར་གསོལ་བ་འདེབས། །མཆོག་ཏུ་སྐུ་ཚེ་རིང་བར་གསོལ་བ་འདེབས། །ཕྲིན་ལས་དར་ཞིང་རྒྱས་པར་གསོལ་བ་
འདེབས། །བླ་མ་དང་འབྲལ་བ་མེད་པར་བྱེད་གྱིས་རློབས། ། ཨེ་མ་ཧོ༔ སངས་རྒྱས་བསྟན་པ་རྨད་བྱུང་བསམ་ཡས་ལ༔ ཁྱད་པར་འཕགས་པའི་བསྟན་པ་རྣམ་གསུམ་བྱོན༔ སངས་རྒྱས་ཤཱཀྱ་ཐུབ་

པའི་ཞིང་ཁམས་འདིརཿ གསང་སྔགས་རྡོ་རྗེ་ཐེག་པའི་བསྟན་པ་བྱོན༔ བསྟན་པ་རིན་པོ་ཆེ་ལ་གསོལ་བ༴ ཨོ་རྒྱནཟ འོག་མིན་ལྷུན་གྱིས་གྲུབ་པའི་ཕོ་བྲང་དུ༔ དུས་གསུམ་བདེ་བར་གཤེགས་པའི་དགོངས་
པ་ཡིས༔ མ་ཏྲ་རཱུ་ཏྲ་བཀའ་བསྒོ་ལོག་པ་ལསཿ འགྲོ་དྲུག་སེམས་ཅན་སྡུག་བསྔལ་ཉམ་ཐག་གཟིགས༔ ཐུགས་རྗེ་ངོ་མཚར་ཅན་ལ༴ ཨོ་རྒྱན༴ ལྕང་ལོ་ཅན་གྱི་ཕོ་བྲང་དམ་པ་རུ༔ དེ་བཞིན་གཤེགས་
པ་ཐམས་ཅད་བཀའ་བགྲོས་མཛད༔ ཞི་རྒྱས་དབང་དྲག་ཕྲིན་ལས་རྣམ་བཞི་ཡིསཿ ལོག་པ་བདུད་ཀྱི་བསྟན་པ་འདུལ་བར་མཛད༔ དུས་གསུམ་བདེ་གཤེགས་རྣམས་ལ ཨོ་རྒྱན༴ རི་བོ་མ་ལ་ཡ་
གནམ་ལྕགས་འབར་བའི་རྩེརཿ བདུད་པོ་མ་ཏྲཾ་རུ་ཏྲ་དྲག་པོས་བསྒྲལ༔ སྲིན་མོ་མ་ཚོགས་རྣམས་ལ་སྦྱོར་བ་མཛད༔ གསང་སྔགས་བསྟན་པ་དང་པོ་དེ་ནས་བྱོན༔ གདུལ་བྱ་ཁྱད་པར་ཅན་ལ༴ ཨོ་རྒྱན༴
འོག་མིན་ཆོས་ཀྱི་དབྱིངས་ཀྱི་ཕོ་བྲང་དུ༔ དུས་གསུམ་སྐྱེ་འགག་མེད་པ་ཆོས་ཀྱི་སྐུ༔ ཆོས་རྣམས་རྣམ་དག་ཡེ་ནས་ལྷུན་གྱིས་གྲུབ༔ སངས་རྒྱས་ཐམས་ཅད་ཐུགས་ལས་བསྐྱེད་པའི་ཡབ༔ ཆོས་སྐུ་ཀུན་

༄༅། །ཏུ་བཟང་པོ་ལ༴ ཨོ་རྒྱན༴ བདེ་ཆེན་ལྷུན་གྱིས་གྲུབ་པའི་ཞིང་ཁམས་སུ༔ གཏི་མུག་རྣམ་དག་ཆོས་དབྱིངས་ཡེ་ཤེས་ངང༔ རྣམ་པར་སྣང་མཛད་ལོངས་སྤྱོད་རྫོགས་པའི་སྐུ༔ སྐུ་ཡི་རིགས་མཆོག་
རིགས་ཀྱི་འཁོར་གྱིས་བསྐོར༔ བུདྡྷ་རིགས་ཀྱི་ལྷ་ཚོགས ཨོ་རྒྱན༴ ཤར་ཕྱོགས་མངོན་པར་དགའ་བའི་ཞིང་ཁམས་སུ༔ ཞེ་སྡང་རྣམ་དག་མེ་ལོང་ཡེ་ཤེས་ངང་༔ རྡོ་རྗེ་སེམས་དཔའ་ལོངས་སྤྱོད་རྫོགས་
པའི་སྐུ༔ ཐུགས་ཀྱི་རིགས་མཆོག་རིགས་ཀྱི་འཁོར་གྱིས་བསྐོར༔ རྡོ་རྗེ་རིགས་ཀྱི་ལྷ་ཚོགས་ལ༔ ཨོ་རྒྱན༴ ལྷོ་ཕྱོགས་དཔལ་ལྡན་མཛེས་པའི་ཞིང་ཁམས་སུ༔ ང་རྒྱལ་རྣམ་དག་མཉམ་ཉིད་ཡེ་ཤེས་ངང་༔
རིན་ཆེན་འབྱུང་ལྡན་ལོངས་སྤྱོད་རྫོགས་པའི་སྐུ༔ ཡོན་ཏན་རིགས་མཆོག་རིགས་ཀྱི་འཁོར་གྱིས་བསྐོར༔ རིན་ཆེན་རིགས་ཀྱི་ལྷ་ཚོགས་ལ༴ ཨོ་རྒྱན༴ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ འདོད་
ཆགས་རྣམ་དག་སོར་རྟོག་ཡེ་ཤེས་ངང༔ སྣང་བ་མཐའ་ཡས་ལོངས་སྤྱོད་རྫོགས་པའི་སྐུ༔ གསུང་གི་རིགས་མཆོག་རིགས་ཀྱི་འཁོར་གྱིས་བསྐོར༔པདྨ་རིགས་ཀྱི་ལྷ་ཚོགས་ལ༴ ཨོ་རྒྱན༴ བྱང་ཕྱོགས་

ལས་རབ་རྫོགས་པའི་ཞིང་ཁམས་སུ༔ ཕྲག་དོག་རྣམ་དག་བྱ་གྲུབ་ཡེ་ཤེས་ངང་༔ དོན་ཡོད་གྲུབ་པ་ལོངས་སྤྱོད་རྫོགས་པའི་སྐུ༔ ཕྲིན་ལས་རིགས་མཆོག་རིགས་ཀྱི་འཁོར་གྱིས་བསྐོར༔ ཀརྨ་རིགས་
ཀྱི་ལྷ་ཚོགས༴ ཨོ་རྒྱན༴ ཆོས་དབྱིངས་རོལ་པའི་གཞལ་ཡས་ཆེན་པོ་ན༔ ཉོན་མོངས་དུག་ལྔ་བརྫིས་པའི་གདན་སྟེང་དུ༔ ཁྲོ་བོའི་རྒྱལ་པོ་ཆེ་མཆོག་ཧེ་རུ་ཀཿ རིགས་ལྔ་བདེ་གཤེགས་འདུས་པའི་འཁོར་
གྱིས་བསྐོར༔ ཀུན་བཟང་ཧེ་རུ་ཀའི་ལྷ་ཚོགས་ལ༔ ཨོ་རྒྱན༴ ཐུགས་རྗེ་རོལ་པའི་གཞལ་ཡས་ཆེན་པོ་ན༔ མ་བདུད་དྲེགས་པ་བརྫིས་པའི་གདན་སྟེང་དུ༔ མངོན་རྫོགས་རྒྱལ་པོ་ཆེ་མཆོག་ཧེ་རུ་ཀ ཡེ་
ཤེས་ལས་གྲུབ་མ་མོའི་འཁོར་གྱིས་བསྐོར༔ ཆེ་མཆོག་མ་མོའི་ལྷ་ཚོགས་ལ༔ ཨོ་རྒྱན༴ མཐིང་ནག་གྲུ་གསུམ་འབར་བའི་གཞལ་ཡས་ན༔ མ་ཏྲཾ་རུ་ཏྲ་བརྫིས་པའི་གདན་སྟེང་དུ༔ ཐུགས་ཀྱི་བདག་ཉིད་
བཛྲ་ཧེ་རུ་ཀ༔ ཁྲག་འཐུང་ཁྲོ་བོ་འབར་བའི་འཁོར་གྱིས་བསྐོར༔ དཔལ་ཆེན་ཧེ་རུ་ཀའི་ལྷ་ཚོགས་ལ༔ ཨོ་རྒྱན༴ མཐིང་ནག་ཨེ་ལས་དྲག་པོའི་གཞལ་ཡས་ན༔ གཤིན་རྗེ་ཆུ་གླང་བརྫིས་པའི་གདན་

༄༅། །སྟེང་དུ༔ འཇམ་དཔལ་ཡ་མཱནྟ་ཀ་གཤིན་རྗེའི་གཤེད༔ གཤེད་པོ་ཁྲོ་བོ་དྲེགས་པའི་འཁོར་གྱིས་བསྐོར༔ གཤིན་རྗེའི་གཤེད་པོའི་ལྷ་ཚོགས་ལ༔ ཨོ་རྒྱན༴ དམར་ནག་གྲུ་གསུམ་དབང་གི་གཞལ་
ཡས་ན༔ བདུད་ནག་ཕོ་མོ་བརྫིས་པའི་གདན་སྟེང་དུ༔ དབང་གི་རྒྱལ་པོ་པདྨ་ཧེ་རུ་ཀ༔ པདྨ་རིགས་ཀྱི་ཁྲོ་བོ་རྣམས་ཀྱིས་བསྐོར༔ རྟ་མགྲིན་དབང་གི་ལྷ་ཚོགས་ལ༔ ཨོ་རྒྱན༴ བསྐལ་པ་མེ་ལྟར་འབར་
བའི་གཞལ་ཡས་ན༔ ཕོ་བདུད་དྲེགས་པ་བརྫིས་པའི་གདན་སྟེང་དུ༔ དཔལ་ཆེན་རྡོ་རྗེ་གཞོན་ནུ་དཔའ་བོའི་སྐུ༔ བདུད་འདུལ་ཁྲོ་བཅུ་ཁྲ་ཐབས་འཁོར་གྱིས་བསྐོར༔ རྡོ་རྗེ་ཕུར་བའི་ལྷ་ཚོགས ཨོ་རྒྱན་
པདྨ་དབང་གི་གཞལ་ཡས་ཆེན་པོ་ན༔ མ་ཆགས་པདྨ་འབར་བའི་གདན་སྟེང་དུ༔ བཅོམ་ལྡན་མགོན་པོ་ཡེ་ཤེས་ཚེ་དཔག་མེད༔ འཆི་མེད་ཚེ་ཡི་ལྷ་ཚོགས་རྣམས་ཀྱིས་བསྐོར༔ རྡོ་རྗེ་ཚེ་ཡི་ལྷ་ཚོགས༔
ཨོ་རྒྱན༴ དུར་ཁྲོད་རྔམ་བརྗིད་རོལ་པའི་གཞལ་ཡས་ན༔ ཏི་ར་གན་རྐྱལ་བརྫིས་པའི་གདན་སྟེང་དུ༔ ཡུམ་ཆེན་ཁྲོ་མོ་རྡོ་རྗེ་ཕག་མོའི་སྐུ༔ མ་མོ་མཁའ་འགྲོ་སྣ་ཚོགས་འཁོར་གྱིས་བསྐོར༔ རྡོ་རྗེ་རྣལ་

འབྱོར་མའི་ལྷ་ཚོགས ཨོ་རྒྱན་པདྨ༴ རྒྱ་གར་རྡོ་རྗེ་གདན་གྱི་ཕོ་བྲང་དུ༔ རྒྱུ་འབྲས་བདེན་པས་འགྲོ་བའི་དོན་མཛད་ཅིང༔ སྡེ་སྣོད་གསུམ་གྱི་བསྟན་པའི་རྒྱལ་མཚན་བཙུགས༔ ཉན་ཐོས་བྱང་ཆུབ་སེམས་
དཔའི་འཁོར་གྱིས་བསྐོར༔ སྤྲུལ་སྐུ་ཤཱཀྱ་ཐུབ་པ༴ ཨོ་རྒྱན༴ དྷ་ན་ཀོ་ཤ་ཀླུ་ཡི་ཕོ་བྲང་དུ༔ ཐུགས་རྗེའི་སྟོབས་ཀྱིས་འགྲོ་བའི་དོན་ལ་བྱོན༔ རྒྱལ་བའི་དགོངས་པས་འགྲོ་དྲུག་རང་གྲོལ་མཛད༔ མཁའ་
འགྲོ་སྡེ་ལྔ་མ་མོའི་འཁོར་གྱིས་བསྐོར༔ སྤྲུལ་སྐུ་དགའ་རབ་རྡོ་རྗེ་ལ༴ ཨོ་རྒྱན༴ རྒྱ་ནག་རི་བོ་རྩེ་ལྔའི་ཕོ་བྲང་དུ༔ སངས་རྒྱས་སྐུ་ཡི་སྤྲུལ་པ་འཇམ་དཔལ་དབྱངས༔ སྟེང་འོག་ཕྱོགས་བཞིར་སྐུ་ཡིས་
འགྲོ་དོན་མཛད༔ སྐུ་ཡི་བྱང་ཆུབ་སེམས་དཔའི་འཁོར་གྱིས་བསྐོརཿ འཕགས་པ་འཇམ་དཔལ་གྱི་ལྷ་ཚོགས༴ ཨོ་རྒྱན༴ གནས་ཆེན་རི་བོ་ཏ་ལའི་ཕོ་བྲང་དུ༔ སངས་རྒྱས་གསུང་གི་སྤྲུལ་པ་སྤྱན་རས་
གཟིགས༔ སྟེང་འོག་ཕྱོགས་བཞིར་གསུང་གིས་འགྲོ་དོན་མཛད༔ གསུང་གི་བྱང་ཆུབ་སེམས་དཔའི་འཁོར་གྱིས་བསྐོར༔ སྤྱན་རས་གཟིགས་ཀྱི་ལྷ་ཚོགས༴ ཨོ་རྒྱན༴ གནས་མཆོག་ལྕང་ལོ་ཅན་གྱི་ཕོ་

༄༅། །བྲང་དུ༔ སངས་རྒྱས་ཐུགས་ཀྱི་སྤྲུལ་པ་རྡོ་རྗེ་འཛིན༔ སྟེང་འོག་ཕྱོགས་བཞིར་ཐུགས་ཀྱིས་འགྲོ་དོན་མཛད༔ ཐུགས་ཀྱི་བྱང་ཆུབ་སེམས་དཔའི་འཁོར་གྱིས་བསྐོར༔ ཕྱག་ན་རྡོ་རྗེའི་ལྷ་ཚོགས་
ཨོ་རྒྱན༴ སྟེང་ཕྱོགས་རྣམ་པར་རྒྱལ་བའི་ཁང་བཟང་དུ༔ འཕགས་པ་འཇམ་དཔལ་ཐུགས་ཀྱི་དགོངས་པ་ཡིསཿ ལྷ་དབང་བརྒྱ་བྱིན་གནས་སུ་གསང་སྔགས་བྱོན༔ ཚོམ་བུ་འབུམ་དང་བཅས་ཏེ་མངོན་
འསངས་རྒྱས༔ ལྷ་ཡི་རིག་འཛིན་རྣམས་ལ༔ ཨོ་རྒྱན༴ འོག་ཕྱོགས་རྒྱ་མཚོ་ཆེན་པོའི་གཏིང་རུམ་དུ༔ སྤྱན་རས་གཟིགས་དབང་ཐུགས་ཀྱི་དགོངས་པ་ཡིས༔ ཀླུ་རྒྱལ་འཇོག་པོའི་གནས་སུ་གསང་སྔགས་བྱོན་
ཚོམ་བུ་འབུམ་དང་བཅས་ཏེ་མངོན་སངས་རྒྱསཿ ཀླུ་ཡི་རིག་འཛིན་རྣམས་ལ༔ ཨོ་རྒྱན༴ རི་རྒྱལ་མེ་རི་འབར་བའི་རྩེ་མོ་རུ༔ ཕྱག་ན་རྡོ་རྗེའི་ཐུགས་ཀྱི་དགོངས་པ་ཡིས༔ རྒྱལ་པོ་ཛ་ཡི་གནས་སུ་གསང་
སྔགས་བྱོན༔ གང་ཟག་ལས་ཅན་མ་ལུས་བྱང་ཆུབ་ཐོབ༔ མི་ཡི་རིག་འཛིན་རྣམས་ལ༴ ཨོ་རྒྱན༴ ནུབ་ཕྱོགས་ཨོ་རྒྱན་དབང་གི་ཕོ་བྲང་དུ༔ བདེ་གཤེགས་སྐུ་གསུང་ཐུགས་ཀྱི་སྤྲུལ་པ་སྟེ༔ འཛམ་བུ་

གླིང་དུ་འགྲོ་བའི་དོན་ལ་བྱོན༔ རིག་འཛིན་མཁའ་འགྲོ་མང་པོའི་འཁོར་གྱིས་བསྐོར༔ པདྨ་འབྱུང་གནས་ཀྱི་ལྷ་ཚོགས༴ ཨོ་རྒྱན༴ ཆོས་སྐུ་ལོངས་སྐུ་སྤྲུལ་སྐུ་ཡང་སྤྲུལ་དང འདས་དང་མ་བྱོན་ད་ལྟ་
དུས་གསུམ་གྱི༔ ཕྱོགས་བཅུའི་སངས་རྒྱས་མ་ལུས་ཐམས་ཅད་ལ༔ བདག་ཅག་ལུས་ངག་ཡིད་གསུམ་གུས་པ་ཡིས༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན༴ ཞེས་གསུངས་སོ༔ རྒྱལ་པོ་
ཆེན་པོ་ཚེ་འདིའི་ཁེ་གྲགས་དང་འདུ་འཛིའི་དབང་དུ་མ་སོང་པར་དུས་རྒྱུན་དུ་གསོལ་བ་ཐོབ༔ གསང་སྔགས་ཀྱི་རྩ་བ་དམ་ཚིག་ཡིན༔ དམ་ཚིག་གི་རྩ་བ་མོས་གུས་དང་བརྩོན་འགྲུས་ཡིན༔ དེ་གཉིས་ཀྱི་རྩ་བ་བླ་མ་དང་ཡི་དམ་ལ་གསོལ་བ་འདེབས་པ་ཡིན་པས༔ བརྩོན་འགྲུས་ཅན་གྱིས་
ཉམས་སུ་བླངས་ན༔ ཚེ་འདིར་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འགྱུར་ཞེས་གསུངས་སོ༔ དེ་ནས་མཁའ་འགྲོ་ཡེ་ཤེས་མཚོ་རྒྱལ་གྱིས་ཞུས་པ༔ ཀྱེ་སློབ་དཔོན་ཆེན་པོ་ལགས༔ སྤྱིར་སངས་རྒྱས་ཤཱཀྱ་ཐུབ་པའི་ཞིང་ཁམས་འདིར༔ ཐེག་པ་ཆེན་པོའི་གསང་སྔགས་བྱོན་པ་འགྲོ་
བ་ཡོངས་ལ་བཀའ་དྲིན་ཆེ་ལགས༔ གསང་སྔགས་ཀྱི་ལྷ་ཐམས་ཅད་ཀྱི་སྐུའི་ངོ་བོ་རྡོ་རྗེ་ཐོད་ཕྲེང་རྩལ༔ གསུང་ཐེག་པ་ཆེན་པོའི་མན་ངག་གིས་འགྲོ་བ་འདྲེན༔ ཐུགས་ཀྱི་དགོངས་པ་ནམ་མཁའ་ལ་ཉི་མ་ཤར་བ་ལྟ་བུའི་དགོངས་པ་ཟབ་མོ་མངའ་བ༔ བདེ་གཤེགས་ཀུན་འདུས་པདྨ་འབྱུང་

༄༅། །གནས་ཉིད་ལས་ལྷག་པའི་སངས་རྒྱས་ནི་བདག་འདྲ་ཡེ་ཤེས་མཚོ་རྒྱལ་གྱིས་གཞན་ནས་བཙལ་དུ་མི་རྙེད་པར་འཁུམས་ལགས་པས༔ བདག་ལ་ཚིག་ཉུང་ལ་དོན་འདུས་པ༔ དོན་ཟབ་ལ་བྱིན་རླབས་ཆེ་བ༔ གུ་རུ་ཉིད་ལ་གསོལ་བ་བཏབ་པ་ཙམ་གྱིས་བྱིན་རླབས་ནམ་མཁའི་
སྤྲིན་ལྟར་གཡོ་ནུས་པ༔ བདག་ཐ་མལ་པ་རྣམས་ཀྱིས་བོད་ཡུལ་དུ་གསོལ་བ་བཏབ་པས༔ གུ་རུ་ཉིད་སླར་ཨོ་རྒྱན་དུ་གཤེགས་པའི་དུས་སུ་མཁའ་འགྲོའི་གླིང་ནས་ཐུགས་རྗེས་བོད་ཀྱི་དད་པ་ཅན་གྱི་གནས་སུ་བྱོན་ཏེ་བྱིན་གྱིས་རློབས་ནུས་པ་ཞིག་ཞུ་ཞེས་ཞུས་པས༔ བཀའ་སྩལ་པ༔ ཉོན་
ཅིག་ཇོ་མོ་མཚོ་རྒྱལ༔ ཁམས་གསུམ་གྱི་སེམས་ཅན་ཐམས་ཅད་ཉོན་མོངས་པའི་དབང་གིས་རྟོགས་པ་ཁ་འབྱམས་ཤིང་གཉིས་སྣང་གི་རྟོག་པར་བཟུང་བས་འཁྲུལ་པ་ཡིན༔ ང་ཉིད་ཆོས་སྐུའི་སངས་རྒྱས་ཐམས་ཅད་ཀྱིས་བྱིན་གྱིས་བརླབས༔ ལོངས་སྤྱོད་རྫོགས་པའི་སངས་རྒྱས་ཐམས་
ཅད་ཀྱིས་དབང་བསྐུར༔ སྤྲུལ་སྐུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བཀའ་བགྲོས་ཏེ་ལྷོ་འཛམ་བུའི་གླིང་དུ་བྱོན༔ ཁྱད་པར་དུ་བོད་ཡུལ་མུན་པའི་གླིང་དུ་སངས་རྒྱས་ཀྱི་བསྟན་པ་དར་བར་བྱ་བ་དང་༔ གསང་སྔགས་འབྲས་བུའི་ཆོས་ཀྱི་འགྲོ་བ་འདྲེན་པའི་ཕྱིར༔
རིན་ཆེན་མཚོ་གླིང་པདྨའི་སྡོང་པོ་ལས༔ རང་བྱུང་སྤྲུལ་པའི་སྐུ་རུ་བརྡ་ཡིས་འོང༔ གང་ཞིག་ལས་ཅན་སྐྱེས་བུ་དད་པ་ཅན༔ བདག་ལ་གདུང་བའི་སེམས་ཀྱིས་གསོལ་འདེབས་ན༔ རྒྱུ་འབྲས་རྟེན་འབྲེལ་སྨོན་ལམ་ཁྱད་པར་གྱིས༔ སངས་རྒྱས་གཞན་ལས་བདག་ཉིད་ཐུགས་རྗེ་མྱུར༔ མཚོ་

རྒྱལ་མོས་པས་རྒྱུན་དུ་གསོལ་བ་ཐོབ༔ ཅེས་གསུངས་སོ༔ དེའི་དུས་སུ་ཞལ་ལྷོ་ནུབ་ཏུ་གཟིགས་ཏེ༔ རིན་པོ་ཆེ་དང་རུས་པའི་རྒྱན་སྣ་ཚོགས་ཀྱིས་བརྒྱན༔ ཕྱག་གཡས་པས་ཐོད་པའི་ཌ་མ་རུ་འཁྲོལ༔ ཕྱག་གཡོན་པ་ཇོ་མོ་མཚོ་རྒྱལ་གྱི་སྤྱི་བོར་བཞག་སྟེ༔ འདི་སྐད་ཅེས་གསུངས་སོ༔
ཨེ་མ་ཧོ༔ འདི་ནས་ཉི་མ་ལྷོ་ནུབ་མཚམས་ཤེད་ན༔ གནས་ཆེན་རྡོ་རྗེ་གདན་གྱི་ནུབ་བྱང་མཚམས༔ རྔ་ཡབ་གླིང་ཕྲན་ཟ་བྱེད་སྲིན་པོའི་ཡུལ༔ དུས་གསུམ་སངས་རྒྱས་རྣམས་ཀྱིས་བྱིན་བརླབས་པའི༔
གླིང་མཆོག་ཁྱད་པར་ཅན་ལ༴ ཨོ་རྒྱན༴ ཧཱུྃ༔ སྔོན་གྱི་བསྐལ་པ་དང་པོ་འདས་པའི་དུསཿ མ་ཏྲཾ་རུ་ཏྲ་བསྒྲལ་བའི་རྫས་བརྒྱད་ལ༔ གསང་སྔགས་འབྱོན་པའི་གནས་བརྒྱད་བྱིན་གྱིས་བརླབས༔ ཙིཏྟ་ཨོ་
རྒྱན་གནས་སུ་བབས་པ་ལས༔ རྟེན་འབྲེལ་ཁྱད་པར་ཅན་ལ༴ ཨོ་རྒྱན༴ རྡོ་རྗེ་ཕག་མོས་བྱིན་གྱིས་བརླབས་པའི་གནསཿ མ་མོ་མཁའ་འགྲོ་ཐམས་ཅད་འདུ་བའི་གླིང༔ གསང་སྔགས་བརྡ་ཡི་རང་སྒྲ་
དི་རི་རི༔ གནས་དེར་ཕྱིན་པ་ཙམ་གྱི་བྱང་ཆུབ་ཐོབ༔ གནས་མཆོག་ཁྱད་པར་ཅན་ལ༴ ཨོ་རྒྱན༴ ཟངས་མདོག་དཔལ་གྱི་རི་བོ་ཙིཏྟའི་དབྱིབས༔ རྩ་བ་ཀླུ་ཡི་རྒྱལ་པོའི་གནས་སུ་ཟུག༔ རྐེད་པ་ལྷུན་

༄༅། །ཆགས་མཁའ་འགྲོའི་གནས་ན་བརྗིདཿ རྩེ་མོ་ཚངས་པའི་འཇིག་རྟེན་སྙེགས་པ་འདྲ༔ རི་རྒྱལ་ཁྱད་པར་ཅན་ལ༴ ཨོ་རྒྱན༴ དཔལ་གྱི་རི་བོ་འབར་བའི་རྩེ་མོ་ན༴ ཤར་ཕྱོགས་ཤེལ་ལ་ལྷོ་ཕྱོགས་
བེེཌུརྱ༔ ནུབ་ཕྱོགས་རྭ་ག་བྱང་ཕྱོགས་ཨིནྡྲའི་མདོག༔ ཕྱི་ནང་མེད་པར་གསལ་བའི་གཞལ་ཡས་ཁང༔ ཕོ་བྲང་ཁྱད་པར་ཅན་ལ༴ ཨོ་རྒྱན༴ གཞལ་ཡས་ཆེན་པོའི་ཕྱོགས་བཞི་མཚམས་བརྒྱད་དང༔ སྟེང་
འོག་ཐམས་ཅད་རིན་པོ་ཆེ་ལས་གྲུབ༔ ཁྱམས་དང་གྲུ་ཆད་གློ་འབུར་རིགས་བཞི་ཡང༔ ཕྲིན་ལས་བཞི་ཡི་ཁ་དོག་སོ་སོར་གསལ༔ ལྷུན་གྲུབ་གཞལ་ཡས་ཁང་ལ༴ ཨོ་རྒྱན༴ རྩིག་པ་འདོད་སྣམ་ཕ་གུ་
དྲ་བ་དང༔ དྲ་ཕྱེད་མདའ་ཡབ་རིན་ཆེན་སྣ་ལྔ་གསལ༔ སྒོ་བཞི་རྟ་བབ་ཆོས་འཁོར་རྒྱན་རྣམས་ཀུན༔ སྣ་ཚོགས་རིན་པོ་ཆེ་ཡིས་མཛེས་པར་བརྒྱན༔ རིན་ཆེན་གཞལ་ཡས་ཁང་ལ༴ ཨོ་རྒྱན༴ དཔག་
བསམ་ཤིང་དང་བདུད་རྩིའི་ཆུ་མིག་དང༔ འཇའ་ཚོན་སྣ་ལྔས་ཕྱི་ནང་སྤྲིན་ལྟར་གཏིབས༔ མེ་ཏོག་པདྨའི་འོད་ཀྱིས་བར་སྣང་ཁེངས༔ གནས་དེ་དྲན་པ་ཙམ་གྱིས་བདེ་ཆེན་ཐོབ༔ པདྨ་འོད་ཀྱི་གཞལ་ཡས

ཨོ་རྒྱན༴ གཞལ་ཡས་ཆེན་པོ་དེ་ཡི་ནང་ཤེད་ན༔ རིན་ཆེན་ཟུར་བརྒྱད་ཉི་མ་ཟླ་བའི་གདན༔ མ་ཆགས་པདྨ་འབར་བའི་སྡོང་པོ་ལ༔ པདྨ་འབྱུང་གནས་བདེ་གཤེགས་འདུས་པའི་སྐུ༔ རང་བྱུང་སྤྲུལ་པའི་
སྐུ་ལ༴ ཨོ་རྒྱན༴ ཞི་རྒྱས་དབང་དྲག་དོན་ལ་དགོངས་པའི་ཕྱིར༔ སྐུ་མདོག་ཕྱག་མཚན་རྒྱན་རྣམས་མ་ངེས་ཀྱང༔ ཉི་མ་སྟོང་གི་འོད་ལས་གཟི་མདངས་ཆེ༔ རི་རྒྱལ་ལྷུན་པོ་བས་ཀྱང་བརྗིད་རེ་ཆེ༔ ཡ་
མཚན་སྤྲུལ་པའི་སྐུ་ལ༴ ཨོ་རྒྱན༴ ཐུགས་ཀྱི་སྤྲུལ་པས་འཇིག་རྟེན་ཁྱབ་པར་འགྱེད༔ སྤྱན་རྩ་ཉི་ཟླ་ལྟ་བུར་འཁྱིལ་ཞིང་གཟིགས༔ ནམ་མཁའི་གློག་ལས་ཐུགས་རྗེའི་ཕྲིན་ལས་མྱུར༔ དགོངས་པ་ཟབ་
མོ་ནམ་མཁའི་ཀློང་དང་མཉམ༔ ཐུགས་རྗེ་ཁྱད་པར་ཅན་ལ༴ ཨོ་རྒྱན༴ འགྲོ་ལ་བརྩེ་བའི་ཐབས་ཀྱིས་འགྲོ་དོན་མཛད༔ ཞལ་འཛུམ་མཛེས་པའི་མདངས་ལྡན་ཡ་ལ་ལ༔ འབྲུག་སྟོང་ལྡིར་བས་གསུང་
གི་གདངས་སྒྲ་ཆེ༔ གསང་སྔགས་ཟབ་མོའི་ཆོས་སྒྲ་དི་རི་རི༔ ཚངས་པའི་གསུང་དབྱངས་སྒྲོག་ལ༴ ཨོ་རྒྱན༴ སྤྲུལ་སྐུ་ཆེན་པོའི་ཕྱོགས་བཞི་མཚམས་བརྒྱད་ན༔ ལོག་པའི་དགྲ་བགེགས་བརྫིས་པའི་

༄༅། །གདན་སྟེང་དུ༔ སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ རིགས་ལྔ་བདེ་གཤེགས་བདུད་འདུལ་ཁྲོ་བོའི་ཚོགས༔ སྒྲུབ་ཆེན་བཀའ་བརྒྱད་ཀྱི་ལྷ་ཚོགས༴ ཨོ་རྒྱན༴ ཕྱོགས་བཞི་པདྨ་འདབ་
བཞིའི་གདན་སྟེང་དུ༔ རིགས་བཞི་གིང་དང་མཁའ་འགྲོ་སྡེ་བཞིའི་ཚོགས༔ ཐམས་ཅད་མ་ལུས་དུར་ཁྲོད་རྒྱན་དང་ལྡན༔ མཛེས་པའི་རྒྱན་ལྡན་རོལ་བའི་སྟབས་སུ་བཞུགསཿ ཡེ་ཤེས་མཁའ་འགྲོ་ཡབ་ཡུམ
ཨོ་རྒྱན༴ གཞལ་ཡས་ཆེན་པོའི་ཕྱོགས་བཞིའི་བར་ཁྱམས་དང༔ གྲུ་ཆད་གློ་འབུར་རིག་འཛིན་མཁའ་འགྲོས་ཁེངས༔ ལྷ་དང་ལྷ་མོ་མང་པོ་སྤྲིན་ལྟར་གཏིབསཿ ཕྱི་ནང་གསང་བའི་མཆོད་པ་སྣ་ཚོགས་
འབུལཿ མ་མོ་མཁའ་འགྲོའི་ལྷ་ཚོགས༴ ཨོ་རྒྱན༔ རིན་ཆེན་གཞལ་ཡས་ཁང་གི་འདོད་སྣམ་ལ༔ མཆོད་པའི་ལྷ་མོ་ཆར་སྤྲིན་ལྟ་བུར་གཏིབས༔ འདོད་ཡོན་དྲུག་གི་མཆོད་པས་འཇིག་རྟེན་ཁེངས༔ ཀུན་
དུ་བཟང་པོའི་མཆོད་པས་བདེ་གཤེགས་མཆོད༔ ཡོན་ཏན་ཀུན་འབྱུང་གི་ལྷ་ཚོགས༴ ཨོ་རྒྱན༴ གཞལ་ཡས་ཆེན་པོའི་ཕྱོགས་ཀྱི་སྒོ་བཞི་ན༔ རྒྱལ་ཆེན་སྡེ་བཞིས་བསྒོ་བའི་བཀའ་ཉན་མཛདཿ ལྷ་

སྲིན་སྡེ་བརྒྱད་བྲན་དང་ཕོ་ཉར་འགྱེད༔ བདུད་དང་མུ་སྟེགས་རྡུལ་ཕྲན་བཞིན་དུ་འདུལཿ ཆོས་སྐྱོང་སྲུང་མའི་ལྷ་ཚོགས ཨོ་རྒྱན༴ ཧཱུྃ༔ བཞེངས་ཤིག་པདྨ་འབྱུང་གནས་མཁའ་འགྲོའི་ཚོགས༔ དགོངས་
ཤིག་ཕྱོགས་བཅུ་དུས་གསུམ་བདེ་གཤེགས་རྣམསཿ རྗེ་བཙུན་ཆེན་པོ་པདྨ་ཐོད་ཕྲེང་རྩལ༔ རིག་འཛིན་མཁའ་འགྲོའི་གནས་ནས་གཤེགས་སུ་གསོལ༔ དབུ་སྐྲ་མཛེས་པའི་ཐོར་ཚུགས་ཤིགས་སེ་ཤིག
རིན་ཆེན་རྒྱན་ཆ་མང་པོ་སི་ལི་ལི༔ དུར་ཁྲོད་རུས་པའི་རྒྱན་ཆ་ཁྲོ་ལོ་ལོ༔ སྒྲ་དང་རོལ་མོ་མང་པོ་འུ་རུ་རུ༔ ཡི་དམ་ལྷ་ཚོགས་ཧཱུྃ་སྒྲ་དི་རི་རི༔ མཁའ་འགྲོ་སྡེ་ལྔས་གར་བྱེད་ཤིགས་སེ་ཤིག༔ གིང་ཆེན་
དཔའ་བོས་བྲོ་བརྡུང་ཁྲབས་སེ་ཁྲབ༔ མ་མོ་མཁའ་འགྲོ་སྤྲིན་ལྟར་ཐིབས་སེ་ཐིབ༔ ཆོས་སྐྱོང་སྡེ་བརྒྱད་ལས་བྱེད་ཁྱུགས་སེ་ཁྱུག༔ ཞུབ་ཆེན་སྟོང་གི་སྒྲ་སྐད་སི་ལི་ལི༔ གཡས་ན་ཕོ་རྒྱུད་ཐམས་ཅད་ཤ་
ར་རཿ གཡོན་ན་མོ་རྒྱུད་ཐམས་ཅད་ཤ་ར་ར༔ བར་སྣང་ཐམས་ཅད་དར་གདུགས་ལྷབས་སེ་ལྷབ༔ དྲི་ཞིམ་སྤོས་ཀྱི་ངད་ལྡང་ཐུ་ལུ་ལུ༔ མཁའ་འགྲོ་གསང་བའི་བརྡ་སྐད་དི་རི་རི༔ གིང་ཆེན་དཔའ་བོའི་

༄༅། །བཤུག་གླུ་ཀྱུ་རུ་རུ༔ ཧཱུྃ་གི་སྣང་གླུ་མང་པོ་དི་རི་རི༔ ཕཊ་ཀྱི་བརྡ་སྐད་དྲག་པོ་སངས་སེ་སེརཿ ཿབདག་དང་འགྲོ་དྲུག་སེམས་ཅན་ཐམས་ཅད་ལ༔ ཐུགས་རྗེས་གཟིགས་ལ་གནས་འདིར་གཤེགས་
སུ་གསོལ༔ གནས་འདིར་ཐུགས་རྗེས་དགོངས་ཏེ་གཤེགས་ནས་ཀྱང༔ བདག་གིས་བྱང་ཆུབ་སྙིང་པོ་མ་ཐོབ་པརཿ བགེགས་དང་ལོག་འདྲེན་བར་ཆད་འདུལ་བ་དང༔ མཆོག་དང་ཐུན་མོང་དངོས་གྲུབ་
སྩལ་ཏུ་གསོལ༔ འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་དུ་གསོལ༔ མཚོ་རྒྱལ་དེ་ལྟར་མོས་པས་གསོལ་བ་ཐོབ༔ པད་འབྱུང་བདག་ལ་འགྲོ་བའི་དོན་ལས་མེད༔ དམ་ཚིག་དབང་གིས་བོད་ཀྱིས་ཡུལ་དུ་འང་༔ དད་པ་ཅན་ལ་དངོས་གྲུབ་ལུང་སྟོན་འགྱུར
ཞེས་གསུངས་སོ༔ གུ་རུའི་ཞལ་ནས༔ གསོལ་བ་འདེབས་པ་ལ་དང་པོ་ལོ་རྒྱུས་བརྗོད་པས་དང་བ་འདྲེན༔ ཡོན་ཏན་མཐོང་བས་དད་པ་སྐྱེ༔ ཡིད་ཁྱེད་ཤེས་ཀྱི་དད་པས་བྱིན་རླབས་འཇུག༔ སེམས་ཐེ་ཚོམ་དང་བྲལ་བས་བསམ་པ་འགྲུབ༔ ཅེས་གསུངས་སོ༔ དེ་ནས་དགེ་སློང་ནམ་མཁའི་
སྙིང་པོས་ཞུས་པ༔ ཀྱེ་སློབ་དཔོན་ཆེན་པོ་ལགས༔ བདག་ལ་བརྒྱུད་པའི་བླ་མ་རྣམས་ལ་གསོལ་བ་འདེབས་པས༔ སྣང་བ་ལྷ་དང་ལྷ་མོར་གསལ་བ༔ སྒྲ་གྲགས་ཚད་ཡི་དམ་ལྷའི་གསུང་དུ་གོ་བ༔ རྟོག་པ་ཅི་ཤར་ཆོས་ཉིད་དུ་གྲོལ་བའི་གསོལ་འདེབས་ཤིག་ཞུ་ཞེས་ཞུས་པས༔ བཀའ་

སྩལ་པ༔ ཨེ་མ་ཧོ༔ སྤྲོས་བྲལ་བདེ་ཆེན་རྒྱལ་བ་ཀུན་དུ་བཟང༔ རིགས་ལྔའི་སངས་རྒྱས་དྲུག་པ་རྡོ་རྗེ་འཆང༔ འགྲོ་དྲུག་དོན་མཛད་བྱང་ཆུབ་སེམས་དཔའི་སྐུ༔ ཆོས་སྐུ་ལོངས་སྐུ་སྤྲུལ་སྐུ་རྣམ་པ་གསུམ༔
རྒྱལ་བ་དགོངས་པའི་བརྒྱུད་པ༴ ཨོ་རྒྱན༴ གྲགས་ལྡན་མཆོག་སྐྱོང་གནོད་སྦྱིན་སྐར་མདའ་གདོང༔ བློ་གྲོས་ཐབས་ལྡན་ཀླུ་རྒྱལ་འཇོག་པོ་དང༔ དྲི་མེད་གྲགས་པ་ལས་ཅན་རྒྱལ་པོ་ཛ༔ རིག་འཛིན་ལྷ་
དབང་བརྒྱ་བྱིན་ལ་སོགས་ཏེ༔ རིག་འཛིན་རིག་པའི་བརྒྱུད་པ༴ ཨོ་རྒྱན༴ ཆོས་སྐུ་ཀུན་ཏུ་བཟང་པོའི་དགོངས་པ་ཡིས༔ རྡོ་རྗེ་སེམས་དཔའ་དགའ་རབ་རྡོ་རྗེ་དང༔ ཤྲཱི་སེའི་བར་དུ་བྱིན་བརླབས་ཏེ༔
འདས་དང་མ་བྱོན་ད་ལྟ་དུས་གསུམ་གྱི༔ རྫོགས་ཆེན་བརྒྱུད་པའི་བླ་མ༴ ཨོ་རྒྱན༴ རྒྱལ་བ་ཆོས་ཀྱི་སྐུ་ཡི་དགོངས་པ་ཡིས༔ བདེ་གཤེགས་རིགས་ལྔ་རིགས་གསུམ་མགོན་པོ་དང༔ སངས་རྒྱས་གསང་
བའི་བར་དུ་བྱིན་བརླབས་ཏེ༔ འདས་དང་མ་བྱོན་ད་ལྟ་དུས་གསུམ་གྱི༔ སྒྱུ་འཕྲུལ་བརྒྱུད་པའི་བླ་མ་ལ༴ ཨོ་རྒྱན༴ འཇམ་དཔལ་ཡ་མཱནྟ་ཀའི་དགོངས་པ་ཡིས༔ སློབ་དཔོན་ཆེན་པོ་འཇམ་དཔལ་བཤེས་

༄༅། །གཉེན་དང༔ རོ་ལངས་བདེ་བའི་བར་དུ་བྱིན་བརླབས་ཏེ༔ འདས་དང་མ་བྱོན་ད་ལྟ༴ སྐུ་ཡི་བརྒྱུད་པའི་བླ་མ༴ ཨོ་རྒྱན༴ པདྨ་ཧེ་རུ་ཀ་ཡི་དགོངས་པ་ཡིས༔ དབང་གི་ལྷ་མོ་ནཱ་གཱ་རྫུ་ན་དང༔ པདྨ་
འབྱུང་གནས་བར་དུ་བྱིན་བརླབས་ཏེ༔ འདས་དང༴ གསུང་གི་བརྒྱུད་པའི་བླ་མ༴ ཨོ་རྒྱན༴ བཛྲ་ཧེ་རུ་ཀ་ཡི་དགོངས་པ་ཡིས༔ དགའ་རབ་རྡོ་རྗེ་འཇམ་དཔལ་བཤེས་གཉེན་དང༔ ཧཱུཾ་ཆེན་ཀ་རའི་བར་
དུ་བྱིན་བརླབས་ཏེ༔ འདས་དང་མཐུགས་ཀྱི་བརྒྱུད་པའི་བླ་མ༴ ཨོ་རྒྱན༴ ཆེ་མཆོག་ཧེ་རུ་ཀ་ཡི་དགོངས་པ་ཡིས༔ སྤྲུལ་པའི་མཁའ་འགྲོ་རིག་འཛིན་མང་པོ་དང༔ མི་འགྱུར་ནམ་མཁའི་བར་དུ་བྱིན་
བརླབས་ཏེ༔ འདས་དང་༔ ཡོན་ཏན་བརྒྱུད་པའི་བླ་མ༴ ཨོ་རྒྱན༴ དཔལ་ཆེན་རྡོ་རྗེ་གཞོན་ནུའི་དགོངས་པ་ཡིས༔ ལྷུན་གྲུབ་ཕྱག་རྒྱ་ཆེན་པོའི་རིག་འཛིན་དང༔ རྡོ་རྗེ་ཐོད་ཕྲེང་རྩལ་ལ་བྱིན་བརླབས་
ཏེ༔ འདས་དང༴ ཕྲིན་ལས་བརྒྱུད་པའི༴ ཨོ་རྒྱན༴ མངོན་རྫོགས་རྒྱལ་པོ་ཆེ་མཆོག་ཧེ་རུ་ཀས༔ མ་རྒྱུད་ལྷ་མོ་ཡོངས་འཁྱུད་བདེ་མ་དང༔ དྷ་ན་སཾ་སྒྲྀའི་བར་དུ་བྱིན་བརླབས་ཏེ༔ འདས་དང་༴ སྲིད་པ་

མ་བརྒྱུད་ཀྱི་བླ་མ༴ ཨོ་རྒྱན༴ བཅོམ་ལྡན་དྲེགས་པ་ཀུན་འདུལ་དགོངས་པ་ཡིས༔ རམ་བུ་གུ་ཧྱ་ཙནྟྲའི་ཐུགས་བརྒྱུད་ནས༔ ཤཱཀྱ་སེང་གེའི་བར་དུ་བྱིན༴ འདས་དང་༴ མཆོད་བསྟོད་བརྒྱུད་པའི་བླ་མ༴
ཨོ་རྒྱན༴ དཔལ་ཆེན་སྟོབས་ལྡན་ནག་པོའི་དགོངས་པ་ཡིསཿ སློབ་དཔོན་ཤཱཎྟིཾ་གནྟའི་ཐུགས་བརྒྱུད་ནས༔ རྡོ་རྗེ་གྲོ་ལོད་རྩལ་ལ་བྱིན་བརླབས་ཏེ༔ འདས་དང༴ དྲག་སྔགས་བརྒྱུད་པའི་བླ་མ༴
ཨོ་རྒྱན༴ མགོན་པོ་ཚེ་དཔག་མེད་ཀྱི་དགོངས་པ་ཡིས༔ ལྷ་མོ་ཙན་ལཱི་ལ་ཐུགས་བརྒྱུད་ནསཿ འཆི་མེད་པདྨ་འབྱུང་གནས་བྱིན༴ འདས་དང་༴ ཚེ་ཡི་རིག་འཛིན་རྣམས༴ ཨོ་རྒྱན༴ རྡོ་རྗེ་ཕག་མོའི་ཐུགས་
ཀྱི་དགོངས་པ་ཡིས༔ མཁའ་འགྲོ་སེང་གེའི་གདོང་ཅན་ཐུགས་བརྒྱུད་ནས༔ རྡོ་རྗེ་དྲག་པོ་རྩལ་ལ་བྱིན༴ འདས་དང་༴ གསང་སྔགས་མ་རྒྱུད་ཀྱི་བླ་མ༴ ཨོ་རྒྱན༴ རྡོ་རྗེ་ཁྲག་འཐུང་ཐུགས་ཀྱི་དགོངས་
པ་ཡི༔ སྤྲུལ་སྐུ་པདྨ་འབྱུང་གནས་ཐུགས་བརྒྱུད་ནས༔ འཛམ་གླིང་བོད་ཀྱི་ལས་ཅན་བྱིན༴ འདས་དང་༴ གསང་སྔགས་འདུས་རྒྱུད་ཀྱི་བླ་མ༴ ཨོ་རྒྱན༴ འདས་པའི་སངས་རྒྱས་རྣམས་ཀྱི་དགོངས་པ་ཡིས༔

༄༅། །སངས་རྒྱས་ཤཱཀྱ་ཐུབ་པའི་ཐུགས་བརྒྱུད་ནས༔ བོ་དྷི་ས་ཏཱའི་བར་དུ་བྱིན༴ འདས་དང་༴ རྒྱུ་འབྲས་དོན་སྟོན་གྱི་བླ་མ༴ ཨོ་རྒྱན༴ རིག་འཛིན་བྱང་ཆུབ་སེམས་དཔའི་དགོངས་པ་ཡིས༔ གང་
ཟག་ལས་ཅན་རྣམས་ལ་བྱིན་བརླབས་ཏེ༔ དུས་ཚོད་འདི་ནས་ལྔ་བརྒྱ་ཐ་མའི་བར༔ གསང་སྔགས་བཀའ་བཞིན་སྒྲུབ་པའི་དམ་ཚིག་ཅན༔ གང་ཟག་སྙན་ཁུངས་བརྒྱུད་པ་ལ༴ ཨོ་རྒྱན༴ འདི་ལྟར་མིག་
གི་ཡུལ་དུ་སྣང་བ་ཡི༔ ཕྱི་ནང་སྣོད་བཅུད་དངོས་པོ་ཐམས་ཅད་ཀུན༔ སྣང་ཡང་བདག་འཛིན་མེད་པའི་ངང་ལ་ཞོག༔ གཟུང་འཛིན་དག་པ་གསལ་སྟོང་ལྷ་ཡི་སྐུ༔ འདོད་ཆགས་རང་གྲོལ་གྱི་བླ་མ༴ ཨོ་རྒྱན༴ 
འདི་ལྟར་རྣ་བའི་ཡུལ་དུ་གྲགས་པ་ཡི༔ སྙན་དང་མི་སྙན་འཛིན་པའི་སྒྲ་རྣམས་ཀུན༔ གྲགས་སྟོང་བསམ་མནོ་བྲལ་བའི་ངང་ལ་ཞོག༔ གྲགས་སྟོང་སྐྱེ་འགགས་མེད་པ་རྒྱལ་བའི་གསུང༔ གྲགས་སྟོང་
རྒྱལ་བའི་གསུང་ལ༴ ཨོ་རྒྱན༴ འདི་ལྟར་ཡིད་ཀྱི་ཡུལ་དུ་འགྱུ་བ་ཡི༔ ཉོན་མོངས་དུག་ལྔའི་རྟོག་པ་ཅི་ཤར་ཡང༔ སྔོན་བསུ་རྗེས་དཔྱོད་བློ་ཡིས་བཅོས་མི་གཞུག༔ འགྱུ་བ་རང་སར་བཞག་པས་ཆོས་

སྐུར་གྲོལ༔ རིག་པ་རང་གྲོལ་གྱི་བླ་མ་ལ༴ ཨོ་རྒྱན༴ ཕྱི་ལྟར་གཟུང་བའི་ཡུལ་སྣང་དག་པ་དང༔ ནང་ལྟར་འཛིན་པའི་སེམས་ཉིད་གྲོལ་བ་དང༔ བར་དུ་འོད་གསལ་རང་ངོ་ཤེས་པ་རུ༔ དུས་གསུམ་
བདེ་གཤེགས་རྣམས་ཀྱི་ཐུགས་རྗེ་ཡི༔ བདག་འདྲའི་རང་རྒྱུད་གྲོལ་བར་བྱིན་གྱིས་རློབས༔ ཨོ་རྒྱན་པདྨ་འབྱུང་གནས་ལ༴ དེ་ལྟར་དུས་རྒྱུན་དུ་གསོལ་བ་ཐོབ༔ ནམ་མཁའི་སྙིང་པོ་རིག་པའི་བཙན་ས་ཟུངས༔ བདག་དང་འབྲལ་བ་
མེད་པར་བདེ་ཆེན་གནས་སུ་སྤྱོན༔ ཞེས་གསུངས་སོ༔ དེ་ནས་སྣ་ནམ་རྡོ་རྗེ་བདུད་འཇོམས་ཀྱིས་ཞུས་པ༔ ཀྱེ་སློབ་དཔོན་ཆེན་པོ་ལགས༔ ཉིད་སངས་རྒྱས་ཐམས་ཅད་འདུས་བའི་སྐུ༔ སངས་རྒྱས་ཐམས་ཅད་འདུས་པའི་གསུངས༔ སངས་རྒྱས་ཐམས་ཅད་འདུས་བའི་ཐུགས༔ བདེ་གཤེགས་
འདུས་པའི་ཐུགས་རྗེ་ཅན༔ ཁྱོད་ལས་ལྷག་པ་གཞན་ན་མེད༔ བདག་དང་མ་འོངས་དོན་ཆེད་དུ༔ ཉིད་ཀྱི་བྱོན་ཚུལ་མཛད་ཚུལ་ལ༔ བརྟེན་ནས་དང་བ་འདྲེན་པ་དང་ཡིད་ཆེས་མོས་གུས་སྐྱེ་བ་ཡི༔ གསོལ་འདེབས་བྱིན་གྱིས་རློབ་པའི་གསུང་༔ བདག་ལ་ཐུགས་རྗེས་གནང་བར་ཞུ༔
ཞེས་ཞུས་སོ བཀའ་སྩལ་བ༔ ཉོན་ཅིག་སྔགས་ཀྱི་རྣལ་འབྱོར་བ༔ ང་ཡི་རྣམ་ཐར་མཛད་ཚུལ་ནི༔ བསམ་གྱིས་མི་ཁྱབ་བརྗོད་མི་ལང་༔ འོན་ཀྱང་འཛམ་གླིང་བོད་ཡུལ་དུ༔ སྤྲུལ་བས་འགྲོ་དོན་བྱས་བའི་ཚུལ༔ ཅུང་ཞིག་བཤད་ཀྱིས་གུས་པས་ཉོན༔ རྒྱུན་ཆད་མེད་པར་གསོལ་བ་ཐོབ༔

༄༅། །ཨེ་མ་ཧོ༔ ལྷོ་ནུབ་རྔ་ཡབ་གླིང་ཕྲན་སྲིན་པོའི་ཡུལ༔ སིནྡྷ་རྒྱ་མཚོ་རོལ་བའི་མཚོ་གླིང་དུ༔ ཀླུ་རྒྱལ་འཇོག་པོ་གནས་པའི་ཁང་སྟེང་དུ༔ པདྨ་འབར་བའི་སྡོང་པོའི་རྩེ་ལས་འཁྲུངས༔ རང་བྱུང་ངོ་
མཚར་ཅན་ལ༴ ཨོ་རྒྱན༴ ཕ་དང་མ་མེད་ཁྱེའུ་སྤྲུལ་པའི་སྐུ༔ རྒྱུ་མེད་རྐྱེན་མེད་རྒྱ་མཚོའི་ཀློང་ལས་བྱོན༔ མ་རིག་ལོག་པའི་སེམས་ཅན་འདྲེན་པའི་དཔལ༔ བདེ་གཤེགས་སྐུ་གསུང་ཐུགས་ཀྱི་སྤྲུལ་པ་སྟེ༔
སྤྲུལ་སྐུ་མཚོ་སྐྱེས་རྡོ་རྗེ་ལ༴ ཨོ་རྒྱན༴ ལས་ཅན་རྒྱལ་པོ་ཨིནྡྲ་བྷཱུ་ཏི་ཡིས༔ རྒྱ་མཚོ་ཆེན་པོའི་ཀློང་ནས་རྙེད་དེ་བྱོན༔ དད་པས་སྤྱན་དྲངས་རྒྱལ་པོར་མངའ་གསོལ་མཛད༔ རྒྱལ་སྲིད་ཆོས་ཀྱི་ཁྲིམས་ཀྱིས་
བདེ་ལ་བཀོད༔ རྒྱལ་པོ་ཐོར་ཅོག་ཅན་ལ༴ ཨོ་རྒྱན༴ ལྷོ་ཕྱོགས་བསིལ་བ་ཚལ་གྱི་དུར་ཁྲོད་དུ༔ རྒྱལ་སྲིད་སྤངས་ནས་བརྟུལ་ཞུགས་སྤྱོད་པ་མཛད༔ ཏ་ན་ག་ཎའི་སྦྱོར་སྒྲོལ་དགོངས་པ་ཡིས༔ མ་མོ་
མཁའ་འགྲོ་ཐམས་ཅད་དབང་དུ་བསྡུས༔ ཤཱནྟ་རཀྵི་ཏ་ལ༴ ཨོ་རྒྱན༴ ཕྱོགས་བཞིའི་དུར་ཁྲོད་ཀུན་དུ་སྤྱོད་པ་མཛད༔ ཡེ་ཤེས་མཁའ་འགྲོ་རྣམས་ཀྱིས་བྱིན་གྱིས་བརླབས༔ རྡོ་རྗེ་ཕག་མོའི་ཞལ་མཐོང་

དངོས་གྲུབ་ཐོབ༔ ནམ་མཁའི་གཟའ་ཆེན་ཐམས་ཅད་བྲན་དུ་བཀོལ༔ རྡོ་རྗེ་དྲག་པོ་རྩལ་ལ༴ ཨོ་རྒྱན༴ བྲག་དམར་བྱ་ཁྱུང་ཚལ་གྱི་ཀེའུ་ཚང་དུ༔ སློབ་དཔོན་པྲ་བྷ་ཧ་སྟིའི་སྤྱན་སྔར་བྱོན༔ རྣལ་འབྱོར་
ཡོ་གའི་ཆོས་ལ་སྦྱངས་པ་མཛད༔ ཡོ་གའི་ལྷ་ཚོགས་རྣམས་ཀྱི་ཞལ་གཟིགས་པའི༔ ཤཱཀྱ་སེང་གེའི་སྐུ་ལ༴ ཨོ་རྒྱན༴ རྒྱ་གར་ཡུལ་གྱི་ཕྱོགས་བཞིའི་གནས་ཆེན་དུ༔ རིག་འཛིན་གྲུབ་ཐོབ་མང་པོའི་སྤྱན་
སྔར་བྱོན༔ ཡོ་ག་རྣམ་གསུམ་ཆོས་ལ་སྦྱངས་པ་མཛད༔ མཚན་ཉིད་རྒྱུ་ཡི་ཆོས་ཀྱི་སྒྲོ་འདོགས་བཅད༔ མཁས་པ་བློ་ལྡན་མཆོག་སྲེད་ལ༴ ཨོ་རྒྱན༴ བྲག་ཕུག་མཱ་ར་ཏི་ཀའི་ཀེའུ་ཚང་དུ༔ འཆི་མེད་ཚེ་
ཡི་རིག་འཛིན་བསྒྲུབས་པའི་ཚེ༔ མགོན་པོ་ཚེ་དཔག་མེད་ཀྱིས་བྱིན་གྱིས་བརླབས༔ སྐྱེ་འཆི་མེད་པ་རྡོ་རྗེའི་ལུས་སུ་གྱུར༔ འཆི་མེད་པདྨ་འབྱུང་གནས་ལ༴ ཨོ་རྒྱན༴ འོག་མིན་གནས་དང་བདེ་ཆེན་
ཕོ་བྲང་དང༔ ལྷུན་གྲུབ་བརྩེགས་དང་པདྨ་བརྩེགས་ལ་སོགས༔ རང་བྱུང་མཆོད་རྟེན་དྲུང་དུ་བཞུགས་པའི་དུས༔ མ་མོ་མཁའ་འགྲོ་ཆོས་སྐྱོང་འཁོར་གྱིས་བསྐོར༔ གུ་རུ་ཉི་མ་འོད་ཟེར་ལ་གསོལ་བ་

༄༅། །འདེབས༔ ཨོ་རྒྱན༴ ཟ་ཧོར་རྒྱལ་ཁམས་འདུལ་དུ་གཤེགས་པའི་ཚེ༔ མ་རིག་འཁྲུལ་པའི་སེམས་ཅན་ཆོས་ལ་བཙུད༔ ཡ་མཚན་རྨད་དུ་བྱུང་བའི་རྫུ་འཕྲུལ་བསྟན༔ རྒྱལ་ཁམས་ཐམས་ཅད་
ཆོས་ཀྱིས་གང་བར་མཛད༔ པདྨ་སམ་བྷའི་སྐུ་ལ༴ ཨོ་རྒྱན༴ ཨོ་རྒྱན་རྒྱལ་ཁམས་འདུལ་དུ་གཤེགས་པའི་ཚེ༔ གཤེད་མས་མེ་ཡི་དབུས་སུ་བསྲེགས་པའི་ཚེ༔ མེ་དཔུང་མཚོ་རུ་བསྒྱུར་ཏེ་རྫུ་འཕྲུལ་བསྟན༔
ཨིནྡྲ་བོ་དྷི་བྱང་ཆུབ་ལམ་ལ་བཀོད༔ སྲས་མཆོག་པདྨ་རྒྱལ་པོ་ལ༴ ཨོ་རྒྱན༴ ལྷོ་ཕྱོགས་རྒྱ་གར་ཡུལ་དུ་གཤེགས་པའི་ཚེ༔ མཁའ་འགྲོ་བདུད་འདུལ་མ་ཡིས་བྱིན་གྱིས་བརླབས༔ མུ་སྟེགས་སྟོན་པ་
ལྔ་བརྒྱའི་རྩོད་པ་བཟློག༔ ངན་སྔགས་བདག་པོ་མུ་སྟེགས་ཐོག་གིས་བསྒྲལ༔ འཕགས་པ་སེང་གེ་སྒྲ་སྒྲོགས་ལ༴ ཨོ་རྒྱན༴ བལ་ཡུལ་ཡང་ལེ་ཤོད་ཀྱི་བྲག་ཕུག་ཏུ ཡང་དག་བདེ་གཤེགས་སྙིང་པོ་
བསྒྲུབས་པའི་ཚེ༔ བར་ཆད་བགེགས་རྣམས་རྡོ་རྗེ་ཕུར་པས་བསྒྲལ༔ ཕྱག་རྒྱ་ཆེན་པོའི་དངོས་གྲུབ་གནས་དེར་ཐོབ༔ རྡོ་རྗེ་ཐོད་ཕྲེང་རྩལ་ལ༴ ཨོ་རྒྱན༴ བྱང་ཕྱོགས་རྒྱལ་པོའི་དོན་ལ་བྱོན་པའི་ཚེ༔ བོད་

ཀྱི་གནོད་སྦྱིན་ཐམས་ཅད་དམ་ལ་བཏགས༔ བསམ་ཡས་མངའ་གསོལ་རྒྱལ་པོའི་དགོངས་པ་བསྒྲུབས༔ བོད་ཡུལ་ཐམས་ཅད་ཆོས་ཀྱིས་གང་བར་མཛད༔ སྤྲུལ་སྐུ་པདྨ་འབྱུང་གནས་ལ༴ ཨོ་རྒྱན༴
བསམ་ཡས་མཆིམས་ཕུའི་བྲག་དམར་ཀེའུ་ཚང་དུ༔ སྒྲུབ་ཆེན་བཀའ་བརྒྱད་གསང་སྔགས་དཀྱིལ་འཁོར་དུ༔ ལས་ཅན་རྒྱལ་པོ་རྗེ་འབངས་སྨིན་པར་མཛད༔ གསང་སྔགས་འབྲས་བུའི་ཐེག་པ་རྒྱས་
པར་མཛད༔ བཀའ་དྲིན་བསམ་ལས་འདས་ལ༴ ཨོ་རྒྱན༴ སྟག་ཚང་སེང་གེ་བསམ་འགྲུབ་ཀེའུ་ཚང་དུ༔ གདུག་པའི་མུ་སྟེགས་བདུད་དང་དམ་སྲི་བཏུལ༔ གནས་ཆེན་གངས་བྲག་རྣམས་ལ་གཏེར་
ཆེན་སྦས༔ མ་འོངས་སྙིགས་མའི་སེམས་ཅན་ཐུགས་རྗེས་གཟིགས༔ རྡོ་རྗེ་གྲོ་ལོད་རྩལ་ལ༴ ཨོ་རྒྱན༴ བོད་ཀྱི་གངས་ཆེན་བཞི་ལ་སྒྲུབ་ཁང་མཛད༔ བྲག་ཕུག་ཆེན་པོ་བརྒྱད་ལ་ཡང་དབེན་མཛད༔
ཕྱོགས་བཞིའི་བྲག་ལ་སྤྲུལ་སྐུའི་ཞབས་རྗེས་བཞག༔ གྲགས་པའི་མཚོ་ཆེན་བཞི་ལ་ཕྱག་རྗེས་བཞག༔ འགྲོ་དྲུག་སྒྲིབ་སྦྱོང་མཛད་ལ༴ ཨོ་རྒྱན༴ ལྷོ་ཕྱོགས་མོན་ཁའི་བྲག་ལ་སྐུ་རྗེས་བཞག སྐུ་ཚབ་

༄༅། །ཉེར་ལྔ་བོད་ཀྱི་དོན་ལ་བཞག༔ སངས་རྒྱས་བསྟན་པ་མཐའ་རུ་རྒྱས་པར་མཛད༔ བོད་ཀྱི་ལྷ་གཅིག་འགྲོ་བ་ཡོངས་ཀྱི་དཔལ༔ ཐུགས་རྗེ་ཁྱད་པར་ཅན་ལ༴ ཨོ་རྒྱན༴ ལྷོ་ནུབ་རྔ་ཡབ་གླིང་ཕྲན་
དཔལ་རིའི་རྩེར༔ རིག་འཛིན་མཁའ་འགྲོ་མང་པོའི་རྒྱལ་པོ་མཛད༔ ཤ་ཟ་སྲིན་པོ་ཐམས་ཅད་དམ་ལ་བཏགས༔ བོད་ལ་རྒྱུན་ཆད་མེད་པར་ཐུགས་རྗེས་གཟིགས༔ དྲིན་ཆེན་སྤྲུལ་པའི་སྐུ་ལ༴ ཨོ་རྒྱན༴
ལྔ་བརྒྱའི་ཐ་མར་བོད་ཀྱི་སེམས་ཅན་ལ༔ ལས་ངན་དབང་གིས་སྡུག་བསྔལ་རྒྱུན་ཆད་མེད༔ ཁྱོད་ཀྱི་རྣམ་ཐར་དྲན་ཞིང་གསོལ་བ་འདེབས༔ ཨོ་རྒྱན༴ བདག་དང་འགྲོ་དྲུག་སེམས་ཅན་ཐམས་ཅད་ལ༔
ཐུགས་རྗེས་གཟིགས་ལ་བྱིན་གྱིས་བརླབ་ཏུ་གསོལ༔ རྡོ་རྗེ་བདུད་འཇོམས་ལེགས་པར་གུས་པས་ཉོན༔ ང་ཡི་རྣམ་ཐར་དྲན་ཞིང་གསོལ་བ་ཐོབ༔ ཚེ་འདིར་པདྨ་ང་ཡིས་བྱིན་གྱིས་རློབ༔ ཕྱི་མ་བྱང་ཆུབ་ལམ་ལ་འགོད་པར་ངེས༔ ཞེས་གསུངས་སོ༔ དེ་ནས་ལྷ་སྲས་
མུ་ཁྲི་བཙད་པོས་ཞུས་པ༔ ཀྱེ་སློབ་དཔོན་ཆེན་པོ་ལགས༔ དུས་མ་འོངས་པ་ལྔ་བརྒྱ་སྙིགས་མ་ལ་ཐུག་པའི་ཚེ༔ སེམས་ཅན་ཐམས་ཅད་ལས་ངན་གྱི་དབང་གིས་སྡུག་བསྔལ་ཤ་སྟག་ལ་སྤྱད་དགོས་པར་གསུངས་གདའ དེ་རྣམས་ལ་ཐུགས་རྗེས་གཟིགས་ནས་སྡུག་བསྔལ་ལས་སྐྱོབ་ནུས་

པའི་གསོལ་འདེབས་ཤིག་ཞུ་ཞེས་ཞུས་སོ༔ བཀའ་སྩལ་པ༔ ཉོན་ཅིག་མུ་ཁྲི་བཙད་པོ༔ ཚྭ་ལའི་ཡུལ་མེད་ན་རྒྱ་སྐྱེགས་ཀྱི་ནུས་པ་མི་འོག༔ དད་པའི་ཞིང་ས་མེད་ན་བྱང་ཆུབ་ཀྱི་མྱུ་གུ་མི་སྐྱེ༔ ཡིད་ཁྱེད་ཤེས་ཀྱི་བློ་མ་ཁེལ་ན་དཀོན་མཆོག་གསུམ་གྱི་བྱིན་རླབས་རྒྱངས་རིང་༔ ཉོན་ཅིག་ལྷ་
སྲས༔ སངས་རྒྱས་དང་བྱང་ཆུབ་སེམས་དཔའ་རྣམས་འགྲོ་བའི་དོན་རྒྱུན་ཆད་མེད་པར་མཛད་དེ༔ འགྲོ་དྲུག་དུག་ལྔའི་བདག་འཛིན་སྟོབས་ཆེ་བས༔ འཁོར་བ་དོང་ནས་སྤྲུགས་པར་མ་གྱུར༔ ལྷ་སྲས་རང་ཡང་བོད་འབངས་ཕྱི་མ་རྣམས་སྡུག་བསྔལ་ལས་སྐྱོབ་པར་འདོད་ན༔ ཡིད་ཁྱེད་ཤེས་
ཀྱི་དད་པ་བརྟན་པར་གྱིས༔ བློ་དཀོན་མཆོག་གསུམ་ལ་གཏོད་ཅིག་ཅེས་ཞལ་ཆེམས་བུ་འབངས་ལ་ཞོག༔ དུས་རྒྱུན་དུ་མོས་པས་འདི་ལྟར་དུ་གསོལ་བ་ཐོབ་ཅེས་གསུངས་སོ༔ ཨེ་མ་ཧོ༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ མགོན་པོ་ཚེ་དཔག་
མེད་ཀྱི་ཐུགས་རྗེ་ཡིས༔ འཛམ་བུའི་གླིང་དུ་འགྲོ་བའི་དོན་ལ་དགོངས༔ ཕྱོགས་བཅུའི་སངས་རྒྱས་ཀུན་གྱིས་བྱིན་གྱིས་བརླབས༔ དུས་གསུམ་བདེ་གཤེགས་རྣམས་ལ༴ ཨོ་རྒྱན༴ སིནྡྷུ་རྒྱ་མཚོ་རོལ་
པའི་མཚོ་གླིང་དུ༔ མེ་ཏོག་པདྨ་འབར་བའི་སྡོང་པོ་ལ༔ ཕ་དང་མ་མེད་རང་བྱུང་ཤུགས་ལས་བྱུང༔ རྒྱུ་མེད་རྐྱེན་མེད་འགྲོ་བའི་དོན་ལ་བྱོན༔ རང་བྱུང་ངོ་མཚར་ཅན་ལ༴ ཨོ་རྒྱན༴ སངས་རྒྱས་ཀུན་གྱི་

༄༅། །སྐུ་ཡི་སྤྲུལ་པ་སྟེ༔ རང་བྱུང་མཚན་དང་དཔེ་བྱད་ལྡན་པར་བྱོན༔ ཉི་མ་སྟོང་གི་འོད་ལས་གཟི་མདངས་ཆེ ཁྱོད་ཀྱི་སྤྲུལ་པས་འཇིག་རྟེན་ཁྱབ་པར་འགྱེདཿ ཡ་མཚན་སྤྲུལ་པའི་སྐུ༴ ཨོ་རྒྱན༴
སངས་རྒྱས་ཀུན་གྱི་གསུང་གི་སྤྲུལ་པ་སྟེ༔ མ་ཆགས་པདྨའི་སྡོང་པོའི་རྩེ་ལས་འཁྲུངས༔ འབྲུག་ཆེན་སྟོང་གི་སྒྲ་བས་གསུང་གདངས་ཆེ༔ འགྲོ་བའི་དོན་དུ་ཐེག་ཆེན་ཆོས་སྒྲ་སྒྲོག༔ འབྲུག་ལྟར་སྒྲོགས་
པའི་གསུང་ལ༴ ཨོ་རྒྱན༴ སངས་རྒྱས་ཀུན་གྱི་ཐུགས་ཀྱི་སྤྲུལ་པ་སྟེ༔ རྒྱ་མཚོ་གཏིང་མཐའ་མེད་པའི་ཀློང་ལས་སྐྱེས༔ ནམ་མཁའི་གློག་ལས་ཐུགས་རྗེའི་འཕྲིན་ལས་མྱུར༔ དགོངས་པ་ཟབ་མོ་ནམ་
མཁའི་མཐའ་དང་མཉམ༔ ཅིར་ཡང་ས་ལེའི་ཐུགས་ལ༴ ཨོ་རྒྱན༴ འགྲོ་བའི་དོན་དུ་ཡིད་བཞིན་ནོར་བུའི་སྐུ༔ ཁྱོད་ཀྱི་མཚན་ཐོས་ཙམ་གྱིས་སྡུག་བསྔལ་སེལ༔ འཇའ་ཚོན་བཞིན་དུ་ཡོན་ཏན་སོ་སོར་
གསལ༔ སྐད་ཅིག་དྲན་པས་བྱང་ཆུབ་ལམ་སྣ་འདྲེན༔ ཡོན་ཏན་ཀུན་འབྱུང་ཁྱོད་ལ༴ ཨོ་རྒྱན༴ ཐུགས་རྗེའི་ཕྲིན་ལས་དབང་གིས་དོན་མཛད་པའི༔ ཞི་རྒྱས་དབང་དྲག་ཕྲིན་ལས་རྣམ་བཞི་ཡིས༔ ཉོན་

མོངས་གདུལ་དཀའི་སེམས་ཅན་ཐབས་ཀྱིས་འདུལ༔ ནམ་མཁའི་སྐར་ལྟར་ཕྲིན་ལས་བསམ་མི་ཁྱབ༔ ཕྲིན་ལས་རྒྱ་མཚོའི་རླབས་ལ༴ ཨོ་རྒྱན༴ སྟེང་འོག་ཕྱོགས་བཞིར་འགྲོ་བའི་དོན་མཛད་ཀྱང༔
བོད་ཡུལ་ཁ་བ་ཅན་དུ་ཐུགས་རྗེས་གཟིགས༔ བོད་ཀྱི་མངའ་བདག་རྗེ་འབངས་ཐམས་ཅད་ལ༔ དུས་གསུམ་རྒྱུན་ཆད་མེད་པར་བྱིན་གྱིས་རློབས༔ འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་དུ་གསོལ༔
ཨོ་རྒྱན༴ ཞེས་གསུངས་སོ༔ དེ་ནས་འཁོར་གྱི་ཞུ་བ་པོ་རྣམ་པ་ལྔས་ཚོགས་ཀྱི་མཆོད་པ་རྒྱ་ཆེན་པོ་ཕུལ༔ ཕྱག་དང་བསྐོར་བ་བྱས་ཏེ་ཞུས་པ༔ ཀྱེ་སློབ་དཔོན་ཆེན་པོ་ལགས༔ འདི་ལྟ་བུའི་གསོལ་འདེབས་ཁྱད་པར་ཅན་གསུངས་པ་བཀའ་དྲིན་ཆེ་ལགས༔ གསོལ་བ་འདེབས་པ་ལ་
གང་ཟག་ཐ་མལ་པའི་ཅ་ཅོའི་སྒྲ་མི་བསྒྲགས་ཤིང༔ དུས་མ་འོངས་པའི་གང་ཟག་རྣམས་སྡུག་བསྔལ་གྱིས་ཉེན་པས༔ སློབ་དཔོན་ཉིད་རྗེས་སུ་དྲན་ནས་གསོལ་བ་འདེབས་ན༔ ངག་གི་གདངས་ཇི་ལྟར་བགྱི་ལགས་ཞེས་ཞུས་སོ༔ བཀའ་སྩལ་པ༔ ཨོ་རྒྱན་རྗེས་འཇུག་འཁོར་
བ་སྤོང་འདོད་རྣམས༔ དད་གུས་མོས་པས་རྒྱུན་ཏུ་གསོལ་བ་ཐོབ༔ རྩེ་གཅིག་གདུང་བའི་དབྱངས་ནི་འདི་ལྟ་སྟེ༔ ཁྱེའུའི་ཕ་མར་འབོད་འདྲའི་གདུང་དབྱངས་ལཿ པི་ཝཾ་གླིང་བུའི་གདངས་ལྟར་སྙན་

༄༅། །པ་ཡིས༔ ཉིན་མཚན་དུས་དྲུག་རྣམས་སུ་གསོལ་བ་ཐོབ༔ ༈ འདི་མན་ཁྲི་སྲོང་རྣམ་འཕྲུལ་དཔལ་བཀྲ་ཤིས་སྟོབས་རྒྱལ་གྱིས་མཛད། ཅེས་གསུང་སྔོན་གྱི་ཐུགས་དམ་ཞལ་བཞེས་བཞིན། །གུས་ཤིང་གདུང་ཤུགས་
དྲག་པོས་གསོལ་འདེབས་བུར། །ཀྱེ་མ་ཐུགས་རྗེས་གཟིགས་ཤིག་མ་ཧཱ་གུ་རུ་རྗེ། །བྱིན་གྱིས་རློབས་ཤིག་རྗེ་བཙུན་ཐོད་ཕྲེང་རྩལ། །བར་ཆད་ཀུན་སེལ་བདུད་འདུལ་དྲག་པོ་རྩལ། །དངོས་གྲུབ་མཆོག་
སྩོལ་ཨོ་རྒྱན་རིན་པོ་ཆེ། །ད་ལྟ་རྩོད་དུས་ལྔ་བརྒྱའི་སྙིགས་དུས་འདིར། །འབྱུང་པོས་རྒྱུད་དཀྲུགས་སྐྱེ་བོས་ལོག་པར་འཚེ། །མཐའ་ཡི་དམག་དཔུང་ནད་མཚོན་མུ་གེ་སོགས། །བྱུར་དང་ལྟས་ངན་གནོད་
པ་ཀུན་ཞི་ཞིང་། །རྒྱལ་བའི་བསྟན་དང་ཁྱད་པར་ཐེག་དགུའི་སྲོལ། །དེ་འཛིན་ཚོགས་རྣམས་དར་ཞིང་རྒྱས་གྱུར་ཅིག། །ཕུན་ཚོགས་བསམ་ཡས་ལྷུན་གྲུབ་ཕོ་བྲང་གནས། །པདྨ་འབྱུང་གནས་ལམ་ཟབ་
ཆོས་སྟོན་པ། །ཐེག་ཆེན་རྒྱལ་སྲིད་རིན་ཆེན་བདུན་ལྡན་ཆོས། །སྐལ་ལྡན་ལས་ཅན་དག་པ་རྣམ་ལྔའི་འཁོར། །འོད་དཀར་རྒྱལ་གྱིས་གང་བའི་བཀྲ་ཤིས་དུས། །དེང་འདིར་བསམ་པ་ལྷུན་གྲུབ་བཀྲ་

ཤིས་ཤོག །མ་འོངས་ཐ་མའི་དུས་སུ་ནུབ་ཕྱོགས་སུ༔ ང་ཡི་རྗེས་འཇུག་སྦས་པའི་རྣལ་འབྱོར་བ༔ འགྲོ་དོན་ཆེར་སྤྱོད་ལྷག་པར་ང་ལ་མོས༔ ཐེ་ཚོམ་ཆུང་ཞིང་ཆོས་རྒྱལ་གདུང་རྒྱུད་སྐྱོབ༔ དེ་འདྲའི་ལས་ཅན་སྙིགས་མའི་དུས་སུ་འབྱུང༔ ཞེས་པའི་ལས་ཅན་དོན་དུ་གཏེར་དུ་སྦས༔
སཱམཱགཐ༔ ན་མོ་གུ་རུ༔ སློབ་དཔོན་པདྨ་འབྱུང་གནས་ལྷོ་ནུབ་སྲིན་པོའི་ཡུལ་དུ་གཤེགས་པའི་དུས་སུ༔ གུང་ཐང་ལ་ཐོག་ཏུ་ལྷ་སྲས་མུ་ཁྲི་བཙད་པོས་ཕྱག་དང་བསྐོར་བ་བྱས༔ ཞབས་ལ་སྤྱི་བོས་གཏུགས༔ ན་བཟའི་ཐུ་བ་ལ་འཇུས་ཏེ༔ སྤྱན་ཆབ་ཕྱུང་ནས་བཤུམ་ཞིང་སྨྲེ་སྔགས་ཀྱི་ཞུ་བ་
ཕུལ་བ༔ ཀྱེ་མ་གུ་རུ་རིན་པོ་ཆེ༔ ལྔ་བརྒྱ་དུས་ཀྱི་ཐ་མ་ལ༔ མང་ཡུལ་གུང་ཐང་གངས་འགྲམ་འདིར༔ བདག་གི་བུ་རྒྱུད་གནས་བྱས་ཏེ༔ དམངས་སུ་འབེབས་ཤིང་སྡུག་བསྔལ་ན༔ བོད་ཀྱི་རྒྱལ་པོ་སྙིང་རེ་རྗེ༔ བདག་གི་བུ་རྒྱུད་སུ་ལ་རེ༔ ལས་སུ་དམག་དང་འཁྲུགས་པ་བྱེད༔ དབེན་གནས་
གཉན་པོ་འདྲལ་བ་དང་༔ རི་ཀླུང་ཇག་པའི་རྒྱུག་ས་བྱེད༔ ཆོས་ལ་སྒྲུབ་ལོང་མེད་པས་ན༔ བླ་མཆོད་རྣམ་གཉིས་འོ་རེ་བརྒྱལ༔ ཕྱིས་འབྱུང་དད་ལྡན་སྙིང་རེ་རྗེ༔ གཙུག་ལག་ཁང་ལ་འཁྲུགས་ཁང་བྱེད༔ སྐུ་གསུང་ཐུགས་ཀྱི་རྟེན་རྣམས་བཤིག༔ དམ་རྫས་མི་ནག་སྐྱེ་བོས་སྤྱོད༔ དབེན་པར་
བོན་གྱི་བསྲོ་སྒྲ་སྒྲོགས༔ ཆོས་འཁོར་འཇིག་ལ་ཐུག་པ་ན༔ དམ་པའི་རྟེན་རྣམས་འོ་རེ་བརྒྱལ༔ ཆོས་འཁོར་བཀའ་སྲུང་སུ་ལ་རེ༔ ཆེ་བཙུན་ཟས་ངན་དུག་གིས་གསོད༔ མི་ཆེན་སྲོག་ལ་ཧུར་ཐུམ་བྱེད༔ ཡ་རབས་མནོང་པོས་དམངས་སུ་འབེབས༔ སྙིང་བརྩེའི་གྲོགས་ཀྱིས་བློ་བརྐུ་ན༔ བོད་

༄༅། །ཀྱི་ཞང་བློན་སྙིང་རེ་རྗེ༔ རྒྱལ་པོའི་ཐུགས་རྗེ་སུ་ལ་རེ༔ ནད་མཚོན་མུ་གེའི་བསྐལ་པ་དར༔ མཐའ་ཡི་མི་བཞི་དབུས་སུ་ཤོར༔ འདྲེ་རྒོད་འབྱུང་པོས་ཚ་རག་གཏོང་༔ ཅི་མི་འདོད་པ་བྱུང་བ་ན༔ བོད་འབངས་སྡུག་བསྔལ་སྙིང་རེ་རྗེ༔ སྐྱབས་མེད་སེམས་ཅན་སུ་ལ་རེ༔ ཁྲི་སྲོང་
ལྡེའུ་བཙན་དགུང་ལ་གཤེགས༔ གུ་རུ་ཨུ་རྒྱན་གནས་ལ་གཤེགས༔ མུ་ཁྲི་བཙད་པོ་བོད་དུ་བོར༔ ཡབ་རྒྱལ་པོ་སྐུ་ཚེ་ཐུང་ལགས་སོ༔ གུ་རུ་ཐུགས་རྗེ་ཆུང་ལགས་སོ༔ བདག་ནི་བསོད་ནམས་ཆུང་ལགས་སོ༔ བོད་འབངས་སྐྱིད་པ་ཟད་ལགས་སོ༔ ཡབ་དང་གུ་རུ་བཞུགས་དུས་སུ༔ མུ་ཁྲི་
བཙད་པོ་མི་འགུམ་པ༔ བདག་གི་བློ་གཏད་སུ་ལ་འཆའ༔ སྙིང་བརྩེའི་གྲོས་ནི་སུ་ཡིས་འདེབས༔ དམ་པའི་ཆོས་ནི་སུ་ལ་ཞུ འཆི་དུས་འཕོ་བ་སུ་ཡིས་འདེབས༔ བར་དོའི་སྡུག་བསྔལ་སུ་ཡིས་སེལ༔ སྒྲིབ་སྦྱོང་ཕྲིན་ལས་སུ་ཡིས་མཛད༔ ཀྱེ་མ་ཀྱི་ཧུད་ཐུགས་རྗེ་ཆུང༔ ཞེས་སྨྲེ་སྔགས་
འདོན་ཅིང་ལྷ་སྲས་དྲན་མེད་དུ་བརྒྱལ་ལོ༔ དེ་ནས་སློབ་དཔོན་པདྨ་འབྱུང་གནས་ཀྱིས་རྒྱལ་པོའི་སྙན་ཁུང་དུ་ལྗགས་ཀྱི་ཆབ་གཏོར་ཏེ་དྲན་པ་གསོས༔ ལྷ་སྲས་ཀྱི་སྐུ་པང་དུ་བླངས་ཏེ༔ འདི་སྐད་གསུངས་སོ༔ ཉོན་ཅིག་བོད་ཀྱི་རྒྱལ་པོ་དད་པ་ཅན༔ ལས་ཅན་མོས་གུས་ལྡན་པ་ང་ཡི་བུ༔
ཁྲི་སྲོང་ལྡེའུ་བཙན་སྐུ་ཚེ་མཐའ་རུ་འཁྱོལ༔ ཐུག་ངལ་མ་མཛད་ལྷ་སྲས་བོད་ཀྱི་རྗེ༔ བདག་ནི་ད་དུང་བོད་ཀྱི་དོན་ལ་མཆི༔ དད་པ་ཅན་ལ་དངོས་སུ་དམ་ཆོས་སྟོན༔ ཐུགས་ངལ་མ་མཛད་ལྷ་སྲས་བོད་ཀྱི་རྗེ༔ ཁྱོད་ཀྱི་སྡིག་སྒྲིབ་ཐམས་ཅད་མ་ལུས་པ༔ ང་ཡི་ཞལ་མཐོང་ཙམ་ལ་འདག་

པར་ངེས༔ ཐུགས་ངལ་མ་མཛད་ལྷ་སྲས་བོད་ཀྱི་རྗེ༔ འདི་དང་ཕྱི་མ་བར་དོ་གནས་གསུམ་དུ༔ ང་དང་ཡང་ཡང་མཇལ་ཞིང་སྡུག་བསྔལ་སེལ༔ ཐུགས་ངལ་མ་མཛད་ལྷ་སྲས་བོད་ཀྱི་རྗེ༔ འདི་ནས་སྐྱེ་བ་བཅུ་དྲུག་འགྲོ་དོན་མཛོད༔ དེ་ནས་ཨོ་རྒྱན་མཁའ་འགྲོའི་གླིང་དུ་བྱོན༔ ཐུགས་ངལ་
མ་མཛད་ལྷ་སྲས་བོད་ཀྱི་རྗེ༔ མང་ཡུལ་གུང་ཐང་གངས་རིའི་འདབས་འདི་རུ༔ ཉིད་ཀྱི་གདུང་རྒྱུད་ཕྱི་མ་འབྱོན་པ་རྣམས༔ གདུང་རྒྱུད་མ་ནོར་ཆོས་ཀྱིས་རྒྱལ་སྲིད་སྐྱོངས་༔ ང་ཡི་ཐུགས་རྗེས་རྒྱུན་ཆད་མེད་པར་གཟིགས༔ ཐུགས་ངལ་མ་མཛད་ལྷ་སྲས་བོད་ཀྱི་རྗེ༔ དབེན་གནས་ཆོས་མཛད་
དད་གུས་ལྡན་པ་ཡི༔ རྒྱལ་བའི་བཀའ་དང་ཐུགས་རྗེའི་གདུལ་བྱ་རྣམས༔ ང་ཡིས་བྱིན་རློབ་ཐུགས་རྗེས་སྐྱོབ་ལགས་ཀྱི༔ ཐུགས་ངལ་མ་མཛད་ལྷ་སྲས་བོད་ཀྱི་རྗེ༔ སྐལ་མེད་སྡིག་སྤྱོད་ལོག་ལྟ་བདུད་ཀྱི་རིགས རྟོག་དཔྱོད་འགྲན་སེམས་ནག་པོའི་སེམས་ཅན་ནི༔ བདག་གིས་མི་སྐྱོབ་
ལུས་ངག་དག་ལ་སྤྱོད༔ ད་ལྟའི་ནང་བློན་ནག་པོ་འདི་རྣམས་ཀྱང་༔ རྗེ་ཡི་ཐུགས་དཀྲུགས་བདག་གི་དམ་ལས་ཉམས༔ ད་དུང་ངན་སོང་གསུམ་དུ་ངེས་པར་འགྲོ༔ འོན་ཀྱང་ང་ཡི་ཞལ་མཐོང་གསུང་ཐོས་པས༔ ཐ་མ་ལས་ངན་དག་ནས་བདག་གི་གདུལ་བྱར་སྐྱེ༔ ཐུགས་ངལ་མ་མཛད་ལྷ་
སྲས་བོད་ཀྱི་རྗེ༔ དུས་ངན་ཐ་མ་མཐར་ཐུག་སླེབ་ཀ་རུ༔ རི་བོ་བཀྲ་བཟང་ཞེས་བྱའི་ཤར་འདབས་སུ༔ སྦས་པའི་རྣལ་འབྱོར་གཅིག་གི་སྨོན་ལམ་གྱིས༔ ང་ཡི་གཏེར་འདོན་ལྷ་སྲས་གདུང་རྒྱུད་སྐྱོབ༔ ཐུགས་ངལ་མ་མཛད་ལྷ་སྲས་བོད་ཀྱི་རྗེ༔ དུས་ངན་ཐ་མའི་སེམས་ཅན་ཟོག་པོས་དངུལ༔

༄༅། །དེ་ཡི་སྐྱོན་གྱིས་ལོག་ལྟའི་འདམ་ལ་ཚུད༔ ཆོས་དང་ཆོས་འདྲ་མི་ཕྱེད་ཐེ་ཚོམ་ཆེ༔ རི་བོ་བཀྲ་བཟང་འདབས་སུ་འབྱུང་བ་དེ༔ གསང་སྔགས་ཐེག་པ་ཆེན་པོའི་བཀའ་དང་མཚུངས༔ དགེ་བའི་ཚུལ་སྤྱོད་སྦས་པའི་རྣལ་འབྱོར་པས༔ གུང་ཐང་རྒྱལ་པོ་རྗེ་འབངས་སྐྱོབ་པར་ངེས༔
ཐུགས་ངལ་མ་མཛད་ལྷ་སྲས་བོད་ཀྱི་རྗེ༔ ཞེས་གསུངས་སོ༔ དེའི་དུས་སུ་རྒྱལ་པོའི་སྡུག་བསྔལ་སེལ་བྱེད་ཉོན་མོངས་རང་གྲོལ་ཞེས་བྱ་བ་གསུངས་སོ༔ གུ་རུའི་ཞལ་ནས༔ ལྷ་སྲས་ཉིད་བུ་འབངས་ཀྱི་དོན་དུ་ཐུགས་ཤིན་ཏུ་བརྩེ་བས༔ ངས་རྒྱལ་པོའི་གདུང་རྒྱུད་རྣམས་ལ་དུས་སྙིགས་མའི་
མཐར་ཐུག་པའི་བར་དུ་བྱིན་རླབས་ཐུགས་རྗེས་སྐྱོབ་ཀྱི༔ ལྷ་སྲས་རང་བུ་འབངས་ལ་ཞལ་ཆེམས་འདི་ལྟར་དུ་ཞོག་ཅེས་གསུངས་སོ༔ རིགས་བཟང་ཁུངས་བཙུན་འོད་གསལ་ལྷ་ཡི་རྒྱུད༔ མུ་ཁྲི་བཙད་པོ་མན་ཆད་གདུང་རྒྱུད་མ་ཆད་པར༔ བདག་གི་ཐུགས་རྗེས་རྒྱུན་དུ་བཟུང་ལགས་ཀྱི༔
སྡིག་སྤྱོད་གྲོགས་དང་བློན་པོའི་ཁར་མ་བཏང་༔ རྒྱལ་ཁྲིམས་ཆོས་ཀྱི་ཁྲིམས་ཀྱིས་འཚོ་བར་མཛོད༔ ཆོས་མེད་དྲེད་པོ་ཟོལ་ཟོག་གཡོ་སྒྱུ་ཅན༔ སྙིགས་དུས་འབྱུང་བས་ཚར་ཆོད་ཆོས་ཁྲིམས་ཚུགས༔ ཆོས་བཞིན་སྤྱོད་པས་རྒྱལ་ཁམས་བདེ་བར་འགྱུར༔ སྐུ་སྲོག་ཉེན་ཞིང་མངའ་ཐང་འཕྲོག་
པ་དང༔ རྒྱལ་པོ་དམངས་སུ་འབེབས་པའི་གལ་བྱུང་ན༔ ལྷ་སྲིན་དཔང་དུ་ཚུགས་ལ་བཟློག་པ་མཛོད༔ སྙིགས་དུས་གུང་ཐང་རྒྱལ་པོར་སྙིང་བརྩེའི་ཕྱིར༔ བྲག་རི་དུག་སྦྲུལ་སྤུངས་འདྲའི་སྐེད་པ་ལ༔ ལྷ་སྲས་གདུང་རྒྱུད་སྐྱོབ་པའི་མན་ངག་བདོག༔ དེ་དུས་སྐྱེ་འགྲོ་མི་རྣམས་ཐེ་ཚོམ་ཆེ༔

ལོག་ལྟ་མ་བྱེད་ང་ཡི་བཀའ་བཞིན་སྒྲུབས༔ གུང་ཐང་རྒྱལ་པོའི་བསམ་པ་དེ་ཡིས་འགྲུབ༔ སྡིག་སྤྱོད་རྒྱལ་པོ་བདག་གིས་སྐྱོབ་མི་འགྱུར༔ ཞེས་གསུངས་སོ༔ གུ་རུའི་ཞལ་ནས༔ ལྷ་སྲས་ཀྱི་གདུང་རབས་ཐ་མ་མང་ཡུལ་གུང་ཐང་དུ་ང་ཡི་གཏེར་གྱིས་སྐྱོབ་པའི་དུས་སུ༔ བོད་སྡུག་པའི་དུས་
ལ་བབས་པ་ཡིན་ཏེ༔ སེམས་ཅན་ལ་ཅི་མི་འདོད་པ་འབྱུང༔ སྟེང་ལྷ་སྲིན་འཁྲུགས༔ འོག་ཀླུ་གཉན་འཁྲུགས༔ བར་གཞི་བདག་འཁྲུགས༔ སྡིག་སྤྱོད་རྒྱལ་པོ་འཁྲུགས༔ དམངས་ཕལ་པ་འཁྲུགས ཕ་སྤུན་ནང་འཁྲུགས༔ དེའི་དུས་སུ་སངས་རྒྱས་བསྟན་པ་མཐའ་ལ་ཐུག༔ ཡི་དམ་ལྷའི་
དངོས་གྲུབ་ཡལ༔ མཁའ་འགྲོ་ཆོས་སྐྱོང་རི་རབ་ལ་ཞལ་གཟིགས༔ སེམས་ཅན་གྱི་སྐྱིད་པ་ཟད་པ་ཡིན༔ གུང་ཐང་རྒྱལ་པོ་ཡོན་མཆོད་རྗེ་འབངས་རྣམས༔ ང་ཡི་བཀའ་བཞིན་སྒྲུབས་ལ་གཏེར་གྱི་ཆོས་ལ་སྤྱོད༔ པདྨ་བདག་གི་ཐུགས་རྗེ་མྱུར་ལ་སྟོབས་ཆེ་བ་དེའི་དུས་སུ་འབྱུང་ངོ་༔ དུས་
རྒྱུན་ཆད་མེད་པར་ང་ལ་གསོལ་བ་ཐོབ་ཅེས་གསུངས་སོ༔

༄༅། །སློབ་དཔོན་ཆེན་པོ་པདྨ་འབྱུང་གནས་ཀྱིས་མཛད་པའི་མནོལ་བསང་ལྷ་ཆབ་སྔོན་མོ་བཞུགས་སོ།     །

༄༅། །པདྨ་སཾ་བྷ་ཝ་ལ་ན་མོ། སློབ་དཔོན་པདྨ་འབྱུང་གནས་ཀྱིས་བསམ་ཡས་མཆིམས་ཕུའི་བྲག་ཕུག་ཏུ་སྒྲུབ་པ་མཛད་པའི་ཚེ། རྒྱལ་པོ་ཁྲི་སྲོང་ལྡེའུ་བཙན་གྱི་ཁམས་ཡུན་རིང་མ་བདེ་ཞིང་། ཡུལ་དུ་བཙའ་སད་སེར་གསུམ་ནད་ཡམས་མུ་གེ་
ལ་སོགས་མི་བདེ་བའི་མཚན་མ་མང་དུ་བྱུང་བས། བློན་པོ་རྣམས་ཀྱིས་གྲོས་བྱས་ནས་སྨན་པ་མོ་བ་རྩིས་པ་གང་ལ་གང་དགོས་པས་ཕྱག་རྩ་བརྟགས་པས། སྨན་པའི་ཞལ་ནས་ནད་འདུ་བ་བཞིའི་རྩ་ནི་མི་འདུག །བྱིང་འཐིབ་ཀྱི་རྩ་ཞིག་འདུག་པས་
མི་གཙང་བའི་སྙུན་ནད་ཅིག་ཡིན་པ་འདྲ་ཟེར། དེར་མོ་བས་མོ་བཏབ། རྩིས་པས་རྩིས་ཕབ་བྱས་པ་ཐམས་ཅད་ཞལ་འཆམས་པར་མི་གཙང་བའི་མནོལ་གྲིབ་ཀྱིས་རྒྱལ་པོ་དང་ཡུལ་ལྷ་ཐམས་ཅད་འཁྲུགས་འདུག་ཟེར་བ་ལས། དེ་སྨན་པ་མོ་རྩིས་
སོགས་ཀྱིས་རྒྱུ་རྐྱེན་གང་ལྟ་བུས་མནོལ་བ་མ་ཤེས། རྒྱལ་པོའི་བཙུན་མོ་མོང་བཟའ་ཁྲི་ལྕམ་བྱ་བ་ལ་རྩོག་མནོལ་གྱི་བུ་གཅིག་བྱུང་བ་བཙུན་མོས་གསང་ནས་ཁོལ་མོ་གཅིག་ལ་གཏད་དེ་ཁྱོད་ཀྱིས་སུས་ཀྱང་མི་མཐོང་བར་སྨྲས་པ་གལ་ཆེ་ཟེར་བ་

༄༅། །བཞིན་ཁོལ་མོས་ས་ཕག་ཞིག་ཏུ་སྦས་པ་ས་བདག་གི་ལྟོ་བར་འཕྲད་པས་ས་བདག་ཡུལ་ལྷ་ཐམས་ཅད་ལ་མི་གཙང་བའི་གྲིབ་ཕོག་ནས་འཁྲུགས་པས་རྒྱལ་པོ་དང་ཡུལ་ཁམས་ཐམས་ཅད་དུ་མི་བདེ་བར་བྱུང་། དེར་ཁོལ་མོ་ཡང་མི་གཙང་
བའི་གྲིབ་ཕོག་ནས་ན་སྟེ་མགོ་དང་ཡན་ལག་ཐམས་ཅད་ཞ་གྲུམ་དུ་སོང་། སྨན་པ་བོས་ནས་བསྟན་པས་འདུ་བ་རྣམ་བཞིའི་ནད་མི་འདུག །མི་གཙང་བའི་མནོལ་གྲིབ་ཕོག་འདུག་པས་གང་གིས་མནོལ་མི་ཤེས་པས་ཁྱོད་ཀྱི་ནད་འདི་ལ་ཕན་པའི་
ཐབས་ང་ལ་མེད་ཟེར་བ་ན། དེར་ཁོལ་མོས་ཁྲི་ལྕམ་གྱི་བུ་སྦས་ཚུལ་རྣམས་ཞིབ་ཏུ་བཤད་པས་གཅིག་སྨྲས་གཉིས་སྨྲས་རྒྱལ་པོའི་སྙན་དུ་གསན། རྒྱལ་པོས་ཁྲི་ལྕམ་བོས་ནས་དྲིས་པས། ཁྲི་ལྕམ་གྱིས་ཁོལ་མོ་ལ་སྲོག་ཉེན་ཡོང་དགོངས་ནས་དྲང་
པོར་མ་ཞུས་པས། རྒྱལ་པོ་ཐུགས་དགོངས་འཁྲུག་ནས་ཁྲི་ལྕམ་ལ་ཆད་པ་གཅོད་དགོངས་པ་ལ། ཁྲི་ལྕམ་ཨོ་རྒྱན་རིན་པོ་ཆེའི་དྲུང་དུ་སྐྱབས་འཚོལ་དུ་སོང་། དེར་ཨོ་རྒྱན་རིན་པོ་ཆེས་རྒྱལ་པོ་ལ་ཕྱག་མདུད་ཡི་གེ་དང་བཅས་པ་བསྐུར་ནས། ད་བཙུན་

མོ་ཁྲི་ལྕམ་འདི་ལ་ཆད་པ་གཅོད་པར་དགོངས་པ་འདྲ་ཡང་། ང་སྣང་སྲིད་བདེན་མེད་དུ་རྟོགས་པའི་རྣལ་འབྱོར་པ་ཡིན། སྣ་ཚོགས་ཀྱི་སྣང་བ་རྟེན་འབྲེལ་དུ་བསྒྱུར་ཤེས་པ་ཡིན་པས། མི་གཙང་བའི་མནོལ་གྲིབ་འདི་བས་ཉོན་མོངས་དུག་ལྔའི་གྲིབ་ཀྱང་སེལ་བར་བྱེད་ནུས། བྱ་སླ་བ་ཚིག་
ཉུང་ལ་དོན་ཆེ་བའི་སེལ་ཐབས་ཡོད། རྫས་དང་ཡོ་བྱད་འདི་ལྟར་དགོས་པས་ཐམས་ཅད་ཚོགས་པར་གྱིས་ལ། རྒྱལ་པོ་ཐུགས་ཁྲེལ་མི་གནང་བར་སང་རྒྱལ་བློན་འཁོར་བཅས་བསམ་ཡས་ཧས་པོ་རིའི་རྩེ་མོར་བྱོན་ཅིག །ཅེས་གསུངས་འདུག་པས། རྒྱལ་པོ་ཤིན་ཏུ་དགའ་སྟེ་རྫས་དང་ཡོ་
བྱད་རྣམས་བསགས་ནས། སང་ཧས་པོ་རིའི་རྩེ་མོར་བྱོན་པ་ལ། དེར་སློབ་དཔོན་ཆེན་པོ་བཞུགས་ཏེ་རྒྱལ་པོའི་ཕྱག་ནས་བྱུང་བའི་རྫས་རྣམས་ཐབ་སྣོད་ཡངས་ཤིང་རྒྱ་ཆེ་བའི་ནང་དུ་བསྲེགས་ཏེ། རྃ་ཡྃ་ཁྃ། འབྲུ་གསུམ་ཞི་བ་ལས་བྱུང་བ་ལྷ་ཡི་རོ་བཅུད་ཐམས་
ཅད་ཀྱིས་བསང་རྫས་ཁ་དོག་དྲི་རོ་རེག་བྱ་ཕུན་སུམ་ཚོགས་པ་མི་གཙང་བའི་དྲི་མ་ཉེས་སྐྱོན་ཐམས་ཅད་སྦྱངས་པས་འདོད་པའི་ཡོན་ཏན་ལྔ་དང་ལྡན་པ་བར་སྣང་ནམ་མཁའ་ས་གཞི་ཐམས་ཅད་ལ་
ཡོངས་སུ་ཁྱབ་པར་དུད་སྤྲིན་བསམ་གྱི་མི་ཁྱབ་པ་གང་བར་བསམ་ལ། སྔགས་དྲུག་ཕྱག་དྲུག་གི་བྱིན་གྱིས་རླབས་པ་ནི། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷ་ཝ་ཤུདྡྷོ྅ཧཾ། ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿསརྦ་ཏཱད་

༄༅། །ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ཨོཾ་བཛྲ་ཨ་མྲྀ་ཏ་ཀུཎྚ་ལི་ཧ་ན་ཧ་ན་ཧཱུྃ་ཕཊ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿས་མནྟ་སྤ་ར་
ཎ་རསྨི་བྷ་ཝ་ས་མ་ཡ་མ་ཧཱ་མ་ཎི་དུ་རུ་དུ་རུ་ཧཱིཿད་ཡ་ཛྭ་ལ་ཛྷཱ་ན་ཧཱུྃ། ན་མཿས་མནྟ་བུདྡྷཱ་ནཾ་གྲ་ཧེ་ཤཱ་རི་པྲ་བྷཉྫཱཏི་མ་ཧཱ་ས་མ་ཡེ་སྭཱ་ཧཱ། ན་མོ། བདག་གི་བསམ་པའི་སྟོབས་དག་དང་། །དེ་བཞིན་གཤེགས་
པའི་བྱིན་སྟོབས་དང༌། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །བསང་མགྲོན་རྣམས་ལ་མཆོད་པ་དང་། །སེམས་ཅན་ཀུན་ལ་ཕན་གདགས་ཕྱིར། །དོན་རྣམས་གང་དག་བསམ་པ་ཀུན། །འཇིག་རྟེན་
ཁམས་ནི་མ་ལུས་པར། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག ། ཀྱེ། སེམས་ཅན་ཀུན་ཀྱང་མ་རིག་འཐིབས་པས་མནོལ། །ཉོན་མོངས་དུག་ལྔས་ཡེ་ཤེས་
ལྷ་ལྔ་མནོལ། །སྒོ་གསུམ་མི་དགེས་ལུས་ངག་ཡིད་གསུམ་མནོལ། །འདུལ་ཁྲིམས་ཉམས་པས་ལུས་ལྷ་གཉན་པོ་མནོལ། །དམ་ཚིག་ཉམས་པས་རྡོ་རྗེ་སློབ་དཔོན་མནོལ། །ཚོགས་གཏོར་ཆུང་བས་མ་

དང་མཁའ་འགྲོ་མནོལ། །ཕུད་ཉམས་ལྷག་མས་ཆོས་སྐྱོང་སྲུང་མ་མནོལ། །སེར་སྣ་བསགས་པས་བཀའ་སྲུང་དམ་ཅན་མནོལ། །ཏིང་འཛིན་འཁྲུགས་པས་སྲིད་པའི་མ་མོ་མནོལ། །བརྩེ་གདུང་འཁྲུགས་
པས་མཆེད་དང་ལྕམ་དྲལ་མནོལ། །ཞེ་སྡང་འཁྲུགས་པས་ཞི་བའི་ལྷ་རྣམས་མནོལ། །ང་རྒྱལ་འཁྲུགས་པས་རྒྱས་པའི་ལྷ་རྣམས་མནོལ། །འདོད་ཆགས་འཁྲུགས་པས་དབང་གི་ལྷ་རྣམས་མནོལ། །ཕྲག་
དོག་འཁྲུགས་པས་དྲག་པོའི་ལྷ་རྣམས་མནོལ། །གཏི་མུག་འཁྲུགས་པས་གསལ་བྱེད་ལྷ་རྣམས་མནོལ། །དཀར་དམར་ཐབ་གཞོབ་ཡུལ་ལྷ་གཉན་པོ་མནོལ། །འཐབ་མཁོན་འཁྲུགས་པས་བྱེས་ལྷ་
གཉན་པོ་མནོལ། །མི་གཙང་ཐབ་ཀྱིས་ཁྱིམ་ལྷ་གཉན་པོ་མནོལ། །མི་གཙང་དྲི་མས་མགོན་སྐྱབས་ལྷ་རྣམས་མནོལ། །ཁྱད་པར་མི་གཙང་བུད་མེད་བང་རྨེ་ཡིས། །སྟེང་འོག་བར་གསུམ་ལྷ་ཀླུ་གཉན་
རྣམས་མནོལ། །ཕུག་ལྷ་སྒོ་ནོར་ཁྱིམ་ལྷ་ཁྱིམ་བདག་མནོལ། །ལུས་ངག་ཡིད་དང་དགྲ་ལྷ་ཕྲག་ལྷ་མནོལ། །ཀྱེ། ལུས་མནོལ་ལུས་ཀྱི་མདངས་ཉམས་ལུས་སྟོབས་ཤོར། །མགོ་མཇིང་རོ་སྟོད་ན་ཞིང་

༄༅། །མིག་མི་གསལ། །ངག་མནོལ་སྐད་འགག་ལྐུག་ཅིང་སྨྲ་མི་བདེ། །མཆིལ་སྣབས་མང་ཞིང་སྣ་མཚུལ་ལྕེ་འོག་སྐྲང་། །ཡིད་མནོལ་ཡིད་མི་བདེ་ཞིང་ཚིག་པ་ཟ། །བརྗེད་ངེས་གཉིད་འཐིབས་བྱིང་
ཞིང་མཚན་མོ་གཡེར། །མགོ་མནོལ་མགོ་འཁོར་མིག་འགྲིབ་རྣ་བ་འོན། །ཡན་ལག་མནོལ་བས་ཞ་གྲུམ་སྦྲིད་ཅིང་ན། །ཕོ་མཚན་མནོལ་བས་མི་འགྲེང་རྩ་དཀར་མང་། །མོ་མཚན་མནོལ་བས་སྲིད་ཀྱི་
སྐྱེ་འཕྲོ་ཆད། །རྒྱབ་བརྟེན་མནོལ་བས་གཞི་ཡི་ལས་མི་འགྲུབ། །དགྲ་ལྷ་མནོལ་བས་དགྲ་སྲི་ཐད་ཀར་ལྡང་། །བྱེས་ལྷ་མནོལ་བས་མགོ་འཐོམ་གྲོགས་དང་འབྲལ། །མགྲོན་ལྷ་མནོལ་བས་མགྲོན་
རྣམས་དོན་མི་འགྲུབ། །གཞིས་ལྷ་མནོལ་བས་གཞི་ལ་སྡོད་མི་ཚུགས། །ཡུལ་ལྷ་མནོལ་བས་ནང་འཁྲུགས་མུ་གེ་འབྱུང་། །ཁང་ལྷ་མནོལ་བས་འཚག་ཅིང་ཙག་སྒྲ་འབྱིན། །སྦྲ་ལྷ་མནོལ་ན་ཧྲུལ་ཞིང་
ལྡོག་འགྱུར་མང་། །ནོར་ལྷ་མནོལ་བས་སྟོང་ཞིང་འཕེལ་མི་འགྱུར། །ཕྱུགས་ལྷ་མནོལ་བས་སྤུ་བྱིས་ལྟས་ངན་འབྱུང་། །ཞིང་ལྷ་མནོལ་ན་ཞིང་ས་ཁོལ་བུར་སྟོང་། །ཐབ་ལྷ་མནོལ་ན་བཅུད་མེད་སྟོང་

ཞིང་འགོང་། །གྲོགས་ལྷ་མནོལ་ན་ཟ་ཁར་འགོང་པོ་འཇུག །གོ་མཚོན་མནོལ་ན་གོ་རལ་རྣོ་མཚོན་རྟུལ། །རྟ་ཕོ་མནོལ་ན་རྒལ་རྔོག་མགོ་ལག་ཉམས། །སྒོ་ཁྱི་མནོལ་ན་སྐད་འགག་མཚན་རྫི་ཞན། །
ཁ་རྗེ་མནོལ་ན་མ་རབས་ལད་མོ་ཤོར། །དབང་ཐང་མནོལ་ན་བརྗེད་ངེས་དབང་པོ་ཞུམ། །རླུང་རྟའི་ལྷ་མནོལ་སེམས་སྟོར་དོན་མི་འགྲུབ། །སྲོག་གི་ལྷ་མནོལ་གཉིད་འཐིབས་དྲན་པ་ཉམས། །ལུས་
ཀྱི་ལྷ་མནོལ་ཤ་འགུལ་ཤ་རོ་ལྡང་། །ཕྲག་ལྷ་མནོལ་ན་བཀྲག་མདངས་གཟི་མདངས་ཉམས། །རྒྱབ་བརྟེན་ལྷ་སྲུང་མནོལ་ན་སེམས་མི་བདེ། །ལུས་ཀྱི་ཤ་མནོལ་ཤ་འཆོར་ཉམས་སྟོབས་ཆུང་། །རུས་
མནོལ་རུས་ཀུན་ཟུག་ཅིང་སྲིན་འབུ་ལྡང་། །ཁྲག་མནོལ་ཐིག་ལེ་པདྨར་རྣག་ཁྲག་འཛག །ལྤགས་མནོལ་ཆུ་བུར་བརྡོལ་ཞིང་ཟ་ཕྲུག་བྱེད། །ཆུ་རྒྱུས་རྩ་མནོལ་ཞ་གྲུམ་སྦྲིད་ཅིང་སྐྲང་། །སྤུ་མནོལ་སྤུ་རྣམས་
བྱི་ཞིང་གློག་སྐྱི་འཐུལ། །གཞན་ཡང་རྨེ་མནོལ་རྩོག་མནོལ་རྨུགས་ཀྱིས་མནོལ། །ཡུག་སའི་མནོལ་དང་རབས་ཆད་ཕོ་མོའི་མནོལ། །ནལ་བུ་མོ་མཚན་ཟླ་མཚན་འཛག་པའི་མནོལ། །ཟས་མནོལ་གོས་

༄༅། །མནོལ་ཐབ་གཞོབ་མཁོན་གྱི་མནོལ། །ཤི་བའི་དུར་སྲི་གསོན་པོའི་ནང་དམེའི་མནོལ། །སྡིག་ཅན་བཤན་པ་མནའ་ཟན་གྲི་བོའི་མནོལ། །ཕུད་ཉམས་མི་གཙང་ཡས་དང་གླུད་ཀྱིས་མནོལ། །དེ་ལ་
སོགས་པའི་མནོལ་གྲིབ་ཐམས་ཅད་ཀུན། །འབྱུང་བའི་དྭངས་མ་ལྔ་ལས་གྲུབ་པ་ཡི། །ས་ལ་བརྟེན་ཅིང་ཆུ་ཡིས་རབ་ཏུ་བརླན། །མེ་ཡིས་དྲོད་བསྐྱེད་རླུང་གིས་རབ་བསྐྱོད་པས། །རྩ་བ་ཀླུ་ཡི་གནས་
ནས་སྐྱེས་པའི་ཤིང་། །རྩེ་མོ་ལྷ་ཡི་གནས་སུ་སྨིན་པའི་ཤིང་། །ལོ་འདབ་མི་ཡི་གནས་སུ་ཁྱབ་པའི་ཤིང་། །དྲི་ཡིས་ཕྱོགས་རྣམས་མ་ལུས་ཁྱབ་པའི་ཤིང་། །ཁ་དོག་དྲི་རོ་ནུས་བཅུད་ལྡན་པའི་ཤིང་། །ཤིང་
མཆོག་ཙནྡན་དཀར་དམར་ཨ་ག་རུ། །གསེར་ཤིང་མཁན་པ་གཡུ་ཤིང་ཤུག་པ་དང་། །དུང་ཤིང་བ་ལུ་སྟག་པ་སྤེན་དཀར་དང་། །འོམ་བུ་རྨ་སྨྱུག་ཉ་སྦྲིད་གསེར་མདོག་དང་། །ཕ་ཤིང་མ་ཤིང་བུ་ཤིང་ཤིང་
སྣའི་ཚོགས། །འབྲས་བུ་གསུམ་དང་བཟང་དྲུག་སྨན་སྣའི་ཚོགས། །དྲི་ལྡན་རོ་ནུས་ཁ་དང་སྐ་བའི་རིགས། །ནས་འབྲས་གྲོ་དང་སོ་བ་ཡུངས་དཀར་དང་། །འབྲུ་སྣ་དཀར་ནག་འབྲུ་ཡི་རིགས་བྱེད་དང་། །

དར་ཟབ་རིན་ཆེན་རྩི་བཅུད་ཕྱེ་མར་དང༌། །གསེར་སྐྱེམས་ཆང་དང་ཤིང་ཏོག་ཁུ་བའི་བཅུད། །དཀར་གསུམ་ཕུད་དང་མངར་གསུམ་དྭངས་མ་དང༌། །ཤ་ཁྲག་ལ་སོགས་དབང་པོ་རྣམ་ལྔའི་གསུར། །
བྱིན་གྱིས་བརླབས་པའི་དམ་རྫས་དཀར་དམར་དང༌། །གུ་གུལ་དཀར་ནག་དྲི་སྤོས་སྣ་ཚོགས་སོགས། །ཕྱི་ནང་གསང་གསུམ་མནོལ་གྲིབ་བསལ་བའི་རྫས། །མེས་བསྲེག་ཆུས་བཀྲུས་རླུང་གིས་རབ་
གཏོར་བའི། །ནམ་མཁའ་བཞིན་དུ་སྟོང་པར་གྱུར་པའི་ངང་། །རཾ་ལས་སྐྱེས་པའི་མེ་ལ་བསྲེགས་པ་ཡི། །དྲི་མཆོག་དྲི་གསུར་རྣམ་པ་སྣ་ཚོགས་ཀྱིས། །ཡེ་ཤེས་དྲི་མེད་ངང་དུ་བསངས་གྱུར་ཅིག ། ཀྱེ། 
མ་རིག་དབང་གིས་མནོལ་ན་རང་བྱུང་ཡེ་བསང་། །དུག་ལྔའི་དབང་གིས་མནོལ་ན་རིགས་ལྔའི་སངས་རྒྱས་བསང་། །སྒོ་གསུམ་མི་དགེས་མནོལ་ན་སྐུ་གསུམ་ལྷ་རྣམས་བསང་། །འདུལ་ཁྲིམས་ཞིག་
པས་མནོལ་ན་ལས་ཀྱི་མཁའ་འགྲོ་བསང་། །དམ་ཚིག་ཉམས་པས་མནོལ་ན་རྡོ་རྗེ་སློབ་དཔོན་བསང་། །བརྩེ་གདུང་འཁྲུགས་པས་མནོལ་ན་མཆེད་དང་ལྕམ་དྲལ་བསང་། །ཚོགས་གཏོར་ཆུང་བས་

༄༅། །མནོལ་ན་མ་དང་མཁའ་འགྲོ་བསང༌། །ཕུད་ཉམས་ལྷག་མས་མནོལ་ན་ཆོས་སྐྱོང་སྲུང་མ་བསང་། །དམ་རྫས་ནང་འདྲེ་མནོལ་ན་གཙང་རིས་མགོན་པོ་བསང་། སེར་སྣ་བསགས་པས་མནོལ་ན
ན་ནོར་ལྷ་གཡང་ལྷ་བསང་། མཁོན་གྲིབ་མི་གཙང་མནོལ་ན་བཀའ་སྲུང་དམ་ཅན་བསང་། ཏིང་འཛིན་འཁྲུགས་པས་མནོལ་ན་སྲིད་པའི་མ་མོ་བསང་།། བརྩེ་གདུང་ཆུང་བས་མནོལ་ན་སྙིང་རྗེའི་མགྲོན་
རྣམས༴ ཞེ་སྡང་འཁྲུགས་པས་མནོལ་ན་ཞི་བའི་ལྷ་རྣམས༔ ང་རྒྱལ་འཁྲུགས་པས་མནོལ་ན་རྒྱས་པའི་ལྷ་རྣམས༔ འདོད་ཆགས་འཁྲུགས་པས་མནོལ་ན་དབང་གི་ལྷ་རྣམས༴ ཕྲག་དོག་འཁྲུགས་པས་
མནོལ་ན་དྲག་པོའི་ལྷ་རྣམས༴ གཏི་མུག་འཁྲུགས་པས་མནོལ་ན་གསལ་བྱེད་ལྷ་རྣམས༴ གནོད་གྲིབ་འཁྲུགས་པས་མནོལ་ན་ཡུལ་ལྷ་གཉན་པོ༴ འཐབ་འཁོན་འཁྲུགས་པས་མནོལ་ན་བྱེས་ལྷ་གཉན་པོ༴
མི་གཙང་ཐབ་ཀྱིས་མནོལ་ན་ཁྱིལ་ལྷ་གཉན་པོ༴ ཉམས་ཆག་གྲིབ་མས་མནོལ་ན་ལྷག་པའི་ལྷ་རྣམས༴ མི་གཙང་དྲི་ཡིས་མནོལ་ན་མགོན་སྐྱབས་ལྷ་རྣམས༔ རབས་ཆད་དུར་སྲིས་མནོལ་ན་སྲིད་ཀྱི་

ལྷ་རྣམས༴ མནའ་ཟན་གྱི་བོས་མནོལ་ན་ཕོ་ལྷ་དགྲ་ལྷ༴ སྡིག་ཅན་བཤན་པས་མནོལ་ན་ལྷག་པའི་ལྷ་རྣམས༴ དམེ་ཡུགས་མི་གཙང་མནོལ་ན་སངས་བྱེད་ལྷ་རྣམས༴གཤིན་པོའི་རོ་གྲིབ་མནོལ་ན་ཕྲག་
ལྷ་གཉན་པོ༴ གསོན་པོའི་ནང་དམེས་མནོལ་ན་འགོ་བའི་ལྷ་ལྔ༴ ཐབ་ཀྱིས་མནོལ་ན་ཁང་ལྷ་སྦྲ་ལྷ༴གཞོབ་ཀྱི་མནོལ་ན་ཕོ་ལྷ་མོ་ལྷ༴ ཡུགས་སས་མནོལ་ན་མ་ལྷ་བུ་རྫི༴ལུས་སྤྱི་མནོལ་ན་ལྷན་སྐྱེས་
ལྷ་རྣམས༴ ངག་མནོལ་གསུང་སྙན་གྲགས་སྟོང་ལྷ་རྣམས༴ ཡིད་མནོལ་དྲན་བྱེད་གསལ་སྟོང་ལྷ་རྣམས༴ ཡན་ལག་མནོལ་ན་བྱེས་ལྷ་མགྲོན་ལྷ༴ ཀྱེ། རྨུག་པ་དྭངས་པར་བྱེད་པའི་ལྷ་རྣམས༴ འཐིབ་
པ་སངས་པར་བྱེད་པའི་ལྷ་རྣམས༴ གཙང་རྩོག་དབྱེ་བར་བྱེད་པའི་ལྷ་རྣམས༴ མནོལ་བ་སངས་པར་བྱེད་པའི་ལྷ་རྣམས༴ ཁྱད་པར་མི་གཙང་བུད་མེད་བང་རྨེ་ཡིས། །སྟེང་འོག་བར་གསུམ་ལྷ་ཀླུ་གཉན་
ལ་སོགས། །ཕུག་ལྷ་སྒོ་ནོར་ཁྱིམ་ལྷ་ཁྱིམ་བདག་དང་། །ལུས་ངག་ཡིད་དང་དགྲ་ལྷ་ཕྲག་ལྷ་དང་། །ནོར་ལྷ་གཡང་ལྷ་གོས་ནོར་ལོངས་སྤྱོད་ལ། །མནོལ་གྲིབ་མི་གཙང་དྲི་མས་གོས་པ་རྣམས། །རྩི་ཤིང་

༄༅། །སྨན་མཆོག་དྲི་གསུར་སྣ་ཚོགས་དང་། །ཕྱི་ནང་གསང་གསུམ་འདོད་ཡོན་དཔག་མེད་ཀྱིས། །མི་གཙང་མནོལ་གྲིབ་དྲི་མ་སངས་གྱུར་ཅིག །དེ་ནས་བྱེ་བྲག་ཏུ་བསང་བ་འདི་སྐད་དོ། ། ཀྱེ། ཤིང་རྩི་དྲི་བཟང་
སྨན་གྱི་དུད་པ་འདིས། །བླ་མ་ཡི་དམ་མནོལ་བ་སངས་གྱུར་ཅིག །ཡེ་ཤེས་ལྷ་རྣམས་རྩོག་གིས་མནོལ་གྱུར་ན། །སྨན་སྣ་ཙནྡན་དྲི་ཡིས་སངས་གྱུར་ཅིག །འཇིག་རྟེན་ལྷ་རྣམས་རྩོག་གིས༴ སྤོས་དཀར་
ཤིང་སྣའི་དྲི་ཡིས༴ མ་སྲིང་མཁའ་འགྲོ་རྩོག་གིས༴ བྷ་ལཾ་དྷཱ་རི་དྲི་ཡིས༴ ཆོས་སྐྱོང་སྲུང་མ་རྩོག་གིས༴ ཤ་ཁྲག་སྣ་ཚོགས་དྲི་ཡིས༴ གཙང་རིས་མགོན་པོ་རྩོག་གིས༴ དཀར་གསུམ་མངར་གསུམ་དྲི་ཡིས༴
ལྷ་སྲིན་སྡེ་བརྒྱད་རྩོག་གིས༴ ཤིང་རྩི་སྨན་མཆོག་དྲི་ཡིས༴ བཀའ་སྲུང་དམ་ཅན་རྩོག་གིས༴ ཕྱེ་མར་འོ་སྐོལ་དྲི་ཡིས༴ ལྷ་རྣམས་མི་གཙང་རྩོགས་གིས༴ སྤོས་དཀར་གཡུ་ཤུག་དྲི་ཡིས༴ ཀླུ་རྣམས་མི་
གཙང་རྩོག་གིས༴ ཀླུ་སྨན་སྣ་ཚོགས་དྲི་ཡིས༴ གཉན་རྣམས་མི་གཙང་རྩོག་གིས༴ དར་ཚོན་སྟག་གཟིག་དྲི་ཡིས༴ ས་བདག་མི་གཙང་རྩོག་གིས༴ ཉ་སྦྲིད་གསེར་མདོག་དྲི་ཡིས༴ གནས་བདག་མི་གཙང་

རྩོག་གིས༴ སྟག་པ་སུར་དཀར་དྲི་ཡིས༴ གཞི་བདག་མི་གཙང་རྩོག་གིས༴ མཁན་པ་གསེར་མདོག་དྲི་ཡིས༴ ཡུལ་ལྷ་མི་གཙང་རྩོག་གིས༴ རྦ་སྨྱུག་དཀར་གསུམ་དྲི་ཡིས༔ ནོར་ལྷ་མི་གཙང་རྩོག་གིས༴
ཕྱེ་མར་ཟས་ཕུད་དྲི་ཡིས༴ གཡང་ལྷ་མི་གཙང་རྩོག་གིས༴ རིན་ཆེན་སྣ་ཚོགས་དྲི་ཡིས༴ ཁང་ལྷ་མི་གཙང་རྩོག་གིས༴ དར་ཟབ་སྣ་ཚོགས་དྲི་ཡིས༴ ཐབ་ལྷ་མི་གཙང་རྩོག་གིས༔ ཤ་ཕུད་ཆང་ཕུད་དྲི་ཡིས༴
ཞིང་ལྷ་མི་གཙང་རྩོག་གིས༴ འབྲུ་ཟན་སྣ་ཚོགས་དྲི་ཡིས༴ ཕོ་ལྷ་མི་གཙང་རྩོག་གིས༴ དར་ཚོན་སྣ་ཚོགས་དྲི་ཡིས༴ དགྲ་ལྷ་མི་གཙང་རྩོག་གིས༴ ཕྱེ་མར་དཔའ་སྐྱེམས་དྲི་ཡིས༴ བྱེས་ལྷ་མི་གཙང་
རྩོག་གིས༴ འབྲས་དཀར་རྩི་བཅུད་དྲི་ཡིས༴ མགྲོན་ལྷ་མི་གཙང་རྩོག་གིས༴ ཤ་ཆང་གསེར་སྐྱེམས་དྲི་ཡིས༴ སྐྱེས་ལྷ་མི་གཙང་རྩོག་གིས༴ ལྷ་ཤིང་སུར་དཀར་དྲི་ཡིས༴ ལུས་ལྷ་མི་གཙང་རྩོག་གིས༴
གུ་གུལ་དཀར་ནག་དྲི་ཡིས༴ སྲུང་སྐྱོབ་ལྷ་རྣམས་རྩོག་གིས༴ ཤིང་འབྲས་མེ་ཏོག་དྲི་ཡིས༴ རིག་བྱེད་ལྷ་རྣམས་རྩོག་གིས༴ གཡུ་ཤུག་བ་ལུའི་དྲི་ཡིས༴ རྒྱབ་བརྟེན་ལྷ་རྣམས་རྩོག་གིས༴ སྤོས་སྣ་ཤིང་

༄༅། །སྣའི་དྲི་ཡིས༴ ལུས་ཀྱི་གོ་མཚོན་རྩོག་གིས༴ ལྷ་ཆབ་སྨན་སྣའི་དྲི་ཡིས༴ ཟས་ནོར་ལོངས་སྤྱོད་རྩོག་གིས་མནོལ་གྱུར་ན། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །མནོལ་གྲིབ་མི་
གཙང་ཐམས་ཅད་དག་བསང་ནས། །ཤེལ་བཞིན་གསལ་ལ་དུང་བཞིན་དཀར་གྱུར་ཅིག །ཤེལ་སྒོང་བཞིན་དུ་ཕྱི་ནང་གསལ་གྱུར་ཅིག །དེ་ནས་བསང་དུད་རྣམས་སྐུ་གསུང་ཐུགས་རྟེན་ལ་བདུག་ཅིང་འདི་སྐད་དོ། ། ཀྱེ། བླ་མ་
ཡི་དམ་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །དཔའ་བོ་མཁའ་འགྲོ་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས༴ ཆོས་སྐྱོང་སྲུང་མ་མནོལ་བ༴ ཤིང་
མཆོག་དྲི༴ ཕོ་ཉ་ལས་མཁན་མནོལ་བ༴ ཤིང་མཆོག་དྲི༴ གཙང་རིས་ལྷ་རྣམས་མནོལ་བ༴ ཤིང་མཆོག་དྲི༴ ལྷ་སྲིན་སྡེ་བརྒྱད་མནོལ་བ༴ ཤིང་མཆོག་དྲི༴ འཇིག་རྟེན་སྐྱོང་བ་མནོལ་བཟ ཟཤིང་མཆོག་
དྲི༴ སྟེང་གི་ལྷ་རྣམས་མནོལ་བ༴ ཤིང་མཆོག་དྲི༴ བར་གྱི་གཉན་རྣམས་མནོལ༴ ཤིང་མཆོག་དྲི༴ འོག་གི་ཀླུ་རྣམས་མནོལ༴ ཤིང་མཆོག་དྲི༴ གཞི་བདག་གནས་བདག་མནོལ༴ ཤིང་མཆོག་དྲི༴ མཆེད་

དང་ལྕམ་དྲལ་མནོལ༴ ཤིང་མཆོག་དྲི༴ འཇིག་རྟེན་ལྷ་སྲུང་མནོལ༴ ཤིང་མཆོག་དྲི༴ ས་གཞིའི་གནས་བདག་མནོལ༴ ཤིང་མཆོག་དྲི༴ རྒྱུད་ཀྱི་ལྷ་སྲུང་མནོལ༴ ཤིང་མཆོག་དྲི༴ འགོ་བའི་ལྷ་ལྔ་མནོལ༴
ཤིང་མཆོག་དྲི༴ མ་ལྷ་བུ་རྫི་མནོལ༴ ཤིང་མཆོག་དྲི༴ རྟ་ལྷ་འཕན་པོ་མནོལ༴ ཤིང་མཆོག་དྲི༴ ནོར་ལྷ་ཕྱུག་པོ་མནོལ༴ ཤིང་མཆོག་དྲི༴ ལུག་ལྷ་མེན་པོ་མནོལ༴ ཤིང་མཆོག་དྲི༴ ར་ལྷ་ཚེར་མོ་མནོལ༴
ཤིང་མཆོག་དྲི༴ ཞིང་ལྷ་ཚངས་པ་མནོལ༴ ཤིང་མཆོག་དྲི༴ ཕུག་ལྷ་གེ་ཐུང་མནོལ༴ ཤིང་མཆོག་དྲི༴ སྒོ་ལྷ་སྟག་གཡག་མནོལ༴ ཤིང་མཆོག་དྲི༴ ཐབ་ལྷ་ཡོལ་མོ་མནོལ༴ ཤིང་མཆོག་དྲི༴ ཕོ་ལྷ་དགྲ་
ལྷ་མནོལ༴ ཤིང་མཆོག་དྲི༴ ནོར་ལྷ་གཡང་ལྷ་མནོལ༴ ཤིང་མཆོག་དྲི༴ ཕྱུགས་ལྷ་མཛོད་ལྷ་མནོལ༴ ཤིང་མཆོག་དྲི༴ ཟས་ལྷ་གྲོགས་ལྷ་མནོལ༴ ཤིང་མཆོག་དྲི༴ བྱེས་ལྷ་མགྲོན་ལྷ་མནོལ་བ་ཡོད་
ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །དེ་ནས་སྲུང་མ་ཕྱི་ནང་གི་རྟེན་རྫས་སོགས་ལ་བདུག་ཅིང་འདི་སྐད་དོ། ། ཀྱེ། རྣལ་འབྱོར་དཔོན་སློབ་མི་ནོར་འཁོར་བཅས་ཀྱི། །ལྷ་དང་སྲུང་མ་མནོལ་བ་ཡོད་

༄༅། །ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ལྷ་ཁང་དྲི་མེད་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས༴ ལྷ་གོས་བེར་ཁྲབ་མནོལ་བཟ ཤིང་མཆོག་དྲི་བཟང་
སྨན་གྱིས༴ ལྷ་རྒྱན་ལྷབ་ལྷུབ་མནོལ་བ༴ ཤིང་མཆོག་དྲི༴ ལྷ་མཚོན་རྣོ་ངར་མནོལ་བ༴ ཤིང་མཆོག་དྲི༴ ལྷ་ཟས་རོ་བརྒྱ་མནོལ་བ༴ ཤིང་མཆོག་དྲི༴ ལྷ་བཏུང་གསེར་སྐྱེམས་མནོལ་བ༴ ཤིང་མཆོག་
དྲི༴ ལྷ་རྟ་བཙན་པོ་མནོལ་བ༴ ཤིང་མཆོག་དྲི༴ ལྷ་གཡག་ཞོལ་མོ་མནོལ་བ༴ ཤིང་མཆོག་དྲི༴ ལྷ་ལུག་གྲོ་མོ་མནོལ་བ༴ ཤིང་མཆོག་དྲི༴ ལྷ་ར་ཁྲ་བོ་མནོལ་བ༴ ཤིང་མཆོག་དྲི༴ སྲུང་མའི་མཆོད་རྫས་
མནོལ་བ༴ ཤིང་མཆོག་དྲི༴ སྲུང་མའི་བརྟེན་རྫས་མནོལ་བ༴ ཤིང་མཆོག་དྲི༴ སྲུང་མའི་ཐུགས་དང་འགལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །དེ་ནས་སྦྱིན་བདག་གི་མི་ནོར་
ཕྱུགས་གསུམ་ལ་བདུག་ཅིང་འདི་སྐད་དོ། ། ཀྱེ། བདག་ཅག་དཔོན་སློབ་མི་ནོར་འཁོར་བཅས་ཀྱི། །སྲིད་ཀྱི་དབང་ཐང་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །མཁས་པའི་བཙུན་

གཡང་མནོལ༴ ཤིང་མཆོག་དྲི་བཟང་སྨན་གྱིས༴གཙོ་བོའི་བློ་གཡང་མནོལ༴ ཤིང་མཆོག་དྲི༴ གཞོན་ནུའི་དཔའ་གཡང་མནོལ༴ ཤིང་མཆོག་དྲི༴ སྐྱེན་པོའི་མཐེབ་གཡང་མནོལ༴ ཤིང་མཆོག་དྲི་༴
མང་པོའི་ཚོགས་གཡང་མནོལ༴ ཤིང་མཆོག་དྲི༴ རྟ་ཕོའི་མགྱོགས་གཡང་མནོལ༴ ཤིང་མཆོག་དྲི༴ ཕྱུགས་ཀྱི་འཕེལ་གཡང་མནོལ༴ ཤིང་མཆོག་དྲི༴ ཟས་ཀྱི་བཅུད་གཡང་མནོལཤིང་མཆོག་དྲི་
བཙན་པོའི་སྟོབས་གཡང་མནོལཤིང་མཆོག་དྲི༴ ཕྱུག་པོའི་ནོར་གཡང་མནོལཤིང་མཆོག་དྲི༴ འཕན་པོའི་དར་གཡང་མནོལ༴ ཤིང་མཆོག་དྲི༴ བཙན་ཕྱུག་འཕན་གསུམ་མནོལ༴ ཤིང་མཆོག་
དྲི༴ གཞན་ཡང་རྣལ་འབྱོར་བདག་ཅག་འཁོར་བཅས་ཀྱི། །གྱོན་པའི་བེར་གོས་མནོལ༴ ཤིང་མཆོག་དྲི༴ བཏག་པའི་རྣོ་མཚོན་མནོལ༴ ཤིང་མཆོག་དྲི༴ བཏུང་བའི་ཟས་སྐོམ་མནོལ༴ ཤིང་མཆོག་
དྲི༴ གཞི་ཡི་གནས་བདག་མནོལ༴ ཤིང་མཆོག་དྲི༴ འདུག་པའི་མལ་སྟན་མནོལ༴ ཤིང་མཆོག་དྲི༴ མི་ནོར་རིགས་བརྒྱུད་མནོལ༴ ཤིང་མཆོག་དྲི༴ བྲན་དང་སྒོ་ཁྱི་མནོལ༴ ཤིང་མཆོག་དྲི༴ ཟས་ནོར་

༄༅། །ལོངས་སྤྱོད་མནོལ༔ ཤིང་མཆོག་དྲི༴ སྟོབས་དང་མངའ་ཐང་མནོལ༔ ཤིང་མཆོག་དྲི༴ བཀྲག་དང་གཟི་མདངས་མནོལ༴ ཤིང་མཆོག་དྲི༴ ཚེ་དང་བསོད་ནམས་མནོལ༔ ཤིང་མཆོག་དྲི༴ ཁ་
རྗེ་དབང་ཐང་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །དམིགས་བསལ་གྱི་ནད་པ་འདྲ་ཡོད་ན་འདི་ལྟར་བྱ། ཀྱེ། ཤིང་མཆོག་དྲི་བཟང་སྨན་གྱི་དུད་པ་འདིས། །བདག་དང་རྒྱུ་སྦྱོར་
ཡོན་བདག་འཁོར་བཅས་ཀྱི། །ཉོན་མོངས་དུག་ལྔའི་གདུང་བ་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །འདོད་ཆགས་ལས་
གྱུར་རླུང་ནད་བསང་གྱུར་ཅིག །ཤིང་མཆོག་དྲི་བཟང་སྨནཟ བདག་དང་རྒྱུ་སྦྱོར༔ ཞེ་སྡང་ལས་བྱུང་མཁྲིས་ནད༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར༔ གཏི་མུག་ལས་བྱུང་བད་ཀནཟ ཤིང་
མཆོག་དྲི་བཟང་སྨན༴ བདག་དང་རྒྱུ་སྦྱོར༔ འདུ་བ་རྣམ་བཞིའི་ནད་རྣམས༴ ཤིང་མཆོག་དྲི་བཟང་སྨནཟ བདག་དང་རྒྱུ་སྦྱོར༔ སྙིང་རླུང་རྒྱལ་པོའི་ནད་རྣམས༔ ཤིང་མཆོག་དྲི་བཟང་སྨན༴ བདག་དང་

རྒྱུ་སྦྱོར༴ གློ་གཟེར་ཀླུ་བཙན་ནད་རྣམས༴ ཤིང་མཆོག་དྲི་བཟང་སྨནཟ བདག་དང་རྒྱུ་སྦྱོར༴ མཆིན་རྒྱུ་ས་བདག་ནད་རྣམས༔ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར༴ མཚེར་གློ་གྲི་བོའི་ནད་
རྣམས༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར༴ མཁལ་གྲུམ་ཀླུ་གཉན་ནད་རྣམས༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར༴ ཕོ་གཅོང་ཡིད་འགོང་ནད་རྣམས༴ ཤིང་མཆོག་དྲི་བཟང་སྨན་
བདག་དང་རྒྱུ་སྦྱོར༴ མགོ་དང་ཡན་ལག་ནད་རྣམས༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར་ཡོན༴ ཤ་དང་ལྤགས་པའི་ནད་རྣམས༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར་ཡོན་
ཁྲག་དང་ཆུ་སེར་ནད་རྣམས༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར་ཡོན རུས་དང་སྲིན་བུའི་ནད་རྣམས༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར་ཡོན༴ རྩ་དང་ཆུ་རྒྱུས་ནད་རྣམས་
ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར་ཡོན༴ མདངས་དང་དབང་པོ་ཉམས་པ༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར་ཡོན༴ དབུགས་དང་རྣམ་ཤེས་ཉམས་པཤིང་མཆོག་དྲི་

༄༅། །བཟང་སྨན༴ བདག་དང་རྒྱུ་སྦྱོར་ཡོན༴ དཔལ་དང་མཐུ་སྟོབས་ཉམས༴ ཤིང་མཆོག་དྲི་བཟང་སྨན༴ བདག་དང་རྒྱུ་སྦྱོར་ཡོན༴ ཚེ་དང་བསོད་ནམས་ཉམས་པ་བསང་། །ཤིང་མཆོག་དྲི་བཟང་
སྨན་གྱི་དུད་པ་འདིས། །བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །ཁ་རྗེ་དབང་ཐང་ཉམས་པ་བསང་གྱུར་ཅིག །དེ་ལྟར་གྱི་དམིགས་བསལ་མེད་ན་གོང་གི་འཕྲོ་ནས་འདི་བཞིན་བྱ། ཀྱེ། གཞན་ཡང་བདག་ཅག་
དཔོན་སློབ་འཁོར་བཅས་ལ། །དམེ་མནོལ་རྩོག་གིས་མནོལ་དང་གྲིབ་ཀྱིས་མནོལ། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ཐབ་དང་གཞོབ་ཀྱིས་མནོལ་དང་ཡུགས་སས་མནོལ། །ཤིང་
མཆོག་དྲི་བཟང་སྨན་གྱིས༴ བྱི་བྱས་རབས་ཆད་ཟླ་མཚན་ནལ་བུས་མནོལ། །ཤིང་མཆོག་དྲི་བཟང་སྨན་གྱིསམཛེ་ཅན་གཅོང་པོ་དམ་ཉམས་གྲིབ་ཀྱིས་མནོལ། །ཤིང་མཆོག་དྲི་བཟང་སྨན་གྱིས༴ དྲི་
ཅན་དྲི་ངན་ཅན་དང་རྨུག་དྲིས་མནོལ། །ཤིང་མཆོག་དྲི་བཟང་སྨན་གྱིས༴ཤི་བའི་དུར་སྲི་གསོན་པོའི་ནང་དམེས་མནོལ། །ཤིང་མཆོག་དྲི་བཟང་སྨན་གྱིས༴ སྡིག་ཅན་བཤན་པ་མནའ་ཟན་གྲི་བོས་

མནོལ། །ཤིང་མཆོག་དྲི་བཟང་སྨན་གྱིས༔ ཕུད་ཉམས་མི་གཙང་ཡས་དང་གླུད་ཀྱིས་མནོལ། །ཤིང་མཆོག་དྲི་བཟང་སྨན་གྱིས༴ གཞན་ཡང་མི་གཙང་མནོལ་གྲིབ་མ་ལུས་ཀུན། །ཤིང་མཆོག་དྲི་བཟང་
སྨན་གྱིས༴ ནམ་མཁའ་སྤྲིན་དྭངས་བཞིན་དུ་སངས་གྱུར་ཅིག །ཉི་ཟླའི་འོད་མདངས་བཞིན་དུ་རྒྱས་གྱུར་ཅིག །ཟླ་བ་ཡར་ངོ་བཞིན་དུ་འཕེལ་གྱུར་ཅིག །མེ་ཏོག་འདབ་སྟོང་བཞིན་དུ་རྒྱས་གྱུར་ཅིག །
སྟོན་ཀའི་འབྲུ་དྲུག་བཞིན་དུ་སྨིན་གྱུར་ཅིག །ཆབ་སྲིད་ལྷུན་པོ་བཞིན་དུ་བརྟན་གྱུར་ཅིག །དགོས་འདོད་ནོར་བུ་བཞིན་དུ་འབྱུང་གྱུར་ཅིག །ཆོས་བརྒྱུད་ཉི་ཟླ་བཞིན་དུ་གསལ་གྱུར་ཅིག །འཁོར་འབངས་
སྐར་ཚོགས་བཞིན་དུ་འཁོར་གྱུར་ཅིག །ནོར་ཕྱུགས་རྩི་ཤིང་བཞིན་དུ་རྒྱས་གྱུར་ཅིག །སྙན་གྲགས་འབྲུག་སྒྲ་བཞིན་དུ་ཁྱབ་གྱུར་ཅིག །ཚེ་རིང་ནད་མེད་བདེ་དང་ལྡན་གྱུར་ཅིག །ལོ་བརྒྱ་འཚོ་ཞིང་སྟོན་
བརྒྱ་མཐོང་གྱུར་ཅིག །བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག །ཅེས་གསུངས་ནས། རྒྱལ་བློན་འཁོར་དང་བཅས་པ་རྣམས་ཐེ་ཚོམ་མ་བྱེད། འདི་ལྟ་བུ་ཉམས་ལེན་བྱས་ན་དོན་དང་ལྡན་པ་ཡིན་ནོ་གསུངས་སོ། །དེ་ནས་རྒྱལ་བློན་འཁོར་བཅས་

༄༅། །དགའ་ཞིང་མགུ་ནས་ཡི་རང་སྟེ། གསེར་གྱི་མཎྜལ་ཕུལ་ཏེ་ཕྱག་དང་བསྐོར་བ་བྱས་ནས་འདི་སྐད་དོ། །ཀྱེ། སློབ་དཔོན་ཆེན་པོ་ལགས། རྒྱུན་དུ་ཉམས་ལེན་ཇི་ལྟར་བྱ། དོན་ཇི་ལྟར་ལགས། ཞུས་པས། སློབ་དཔོན་ཆེན་པོའི་ཞལ་ནས། ཀྱེ། རྒྱལ་པོ་ཆེན་པོ་
ལགས། སྤྱིར་དལ་འབྱོར་གྱི་མི་ལུས་ཐོབ་པ་དོན་ལྡན་དུ་བྱེད་དགོས། དེའི་ཐབས་སུ་བྱང་ཆུབ་ཀྱི་རྒྱུ་སྒྲུབ་པ་ལ་འཇིག་རྟེན་དང་འཇིག་རྟེན་ལས་འདས་པའི་ལྷ་དང་སྲུང་མ་ལ་གསོལ་བ་བཏབ་པས། བྱང་ཆུབ་སྒྲུབ་པའི་འགལ་རྐྱེན་བར་ཆད་སེལ་ཞིང་མཆོག་ཐུན་མོང་གི་དངོས་གྲུབ་
མཐུན་རྐྱེན་བསྒྲུབ་པ་ཡིན་པས་དེའི་ཆེད་དུ་ལྷ་དང་སྲུང་མ་བསྟེན་དགོས་པ་ཡིན། བསང་བྱ་བ་ནི་ཉོན་མོངས་དུག་ལྔའི་སྒྲིབ་མནོལ་སྦྱོང་ཞིང་། ལྷ་དང་སྲུང་མ་མི་འབྲལ་བར་འཁོར་བའི་ཐབས་ཡིན་པས། རྒྱུན་དུ་བསང་བྱ་བ་དོན་དང་ལྡན་པ་ཡིན། ལྷག་པར་མནོལ་གྲིབ་མི་གཙང་བ་
མྱུར་དུ་སེལ་བའི་ཐབས་སུ་སྔ་དྲོ་ལྷ་བསང་བྱ། ཕྱི་དྲོ་མནོལ་བསང་དང་མནོལ་ཁྲུས་བྱས་ན་གྲིབ་དང་མི་གཙང་བ་ཐམས་ཅད་སྦྱངས། ལྷ་དང་སྲུང་མ་འཁོར། ཟས་ནོར་ལོངས་སྤྱོད་ལ་བྱིན་ཆགས། ལུས་ཀྱི་འདུ་བ་ཆ་སྙོམས། བཀྲག་དང་གཟི་མདངས་བསྐྱེད། ཁམས་དང་དབང་པོ་
གསལ། ཀུན་གྱིས་ཡིད་དུ་འོང་། སྣང་སྲིད་ལྷ་འདྲེས་བཀའ་ལ་ཉན། འགལ་རྐྱེན་བར་ཆད་ཀྱི་དྲི་མས་མི་གོས་པ་སོགས་ཡོན་ཏན་མང་པོ་དང་ལྡན་པ་ཡིན་གསུངས་སོ། །དེར་རྒྱལ་པོའི་ཞལ་ནས། ལེགས་སོ་སློབ་དཔོན་ཆེན་པོ་ལགས། མནོལ་ཁྲུས་བྱ་བ་ཇི་ལྟར་ཡིན་ལགས་ཞུས་པས།

སློབ་དཔོན་ཆེན་པོའི་ཞལ་ནས། མནོལ་ཁྲུས་བྱ་བ་ནི་སྤྱིར་མདོ་སྔགས་སོ་སོའི་ལུགས་དང་འདྲ། རྫས་སྦྱོར་སོགས་དབྱེ་བ་མང་དུ་ཡོད་ཀྱང་འདིའི་སྐབས་སུ་གོང་གི་སྨན་རྫས་དང་དྲི་སྣ་ཚོགས་ཆུ་གཙང་དང་སྦྱར་ནས་རིན་པོ་ཆེའི་བུམ་པའི་ནང་དུ་བླུགས་ལ་ཡུལ་ཕྱོགས་སུ་ཆབ་གཏོར་བྲན་ན་ཡུལ་
ཁྲུས་དང་། ཡང་སྐུ་གསུང་ཐུགས་ཀྱི་རྟེན་རྣམས་ལ་ཁྲུས་གསོལ་བྱ་བ་ནི་རྟེན་ཁྲུས་དང་། མི་ནད་ཕྱུགས་ནད་སོགས་ལ་རྡོ་རྗེ་རྣམ་འཇོམས་ཁྲོ་བོ་རྨེ་བརྩེགས་བདུད་རྩི་འཁྱིལ་བ་སོགས་ཀྱི་ང་རྒྱལ་དང་ལྡན་པས་གྲིབ་ཁྲུས་དང་ནོར་རྫས་སོགས་ལ་གྲིབ་ཕོག་ན་ཁྲུས་ཆབ་བྲན་པས་ཆོག་པ་ཡིན་
གསུངས་སོ། །དེར་རྒྱལ་པོ་ཆེན་པོ་དགྱེས་ཤིང་གུས་པས་ཐལ་མོ་སྦྱར་ཏེ་ཕྱག་དང་བསྐོར་བ་མང་དུ་བྱས་ནས་སླར་ཕོ་བྲང་དུ་གཤེགས་སོ། །དེ་ནས་ཡུན་རིང་མ་ལོན་པར་རྒྱལ་པོའི་བསྙུང་ནད་དྭངས་ཏེ། ཡུལ་ཁམས་བོད་དུ་བཀྲ་ཤིས་པའི་དགེ་ལྟས་མང་པོ་བྱུང་ངོ་། །སློབ་དཔོན་ཆེན་པོ་པདྨ་འབྱུང་གནས་ཀྱིས་
མཛད་པའི་མནོལ་བསང་ལྷ་ཆབ་སྔོན་མོ་ཞེས་བྱ་བ་རྫོགས་སོ།། །།མནོལ་བསང་འདི་དང་བསང་བརྔན་བདེ་ལེགས་ཀུན་འབྱུང་བཅས་གཏེར་ལ་མ་སྦས་པར་པེ་ཧར་དཀོར་མཛོད་གླིང་གི་ཕྱི་ཁྱམས་ལྡེབས་རིས་སུ་བཏབ་པར་མཛད་པས་བསམ་ཡས་ལོགས་བྲིས་མར་གྲགས། དེ་ལས་དཔེ་རྒྱུན་འཕེལ་ཏེ་
དབུས་གཙང་ཕྱོགས་སུ་རྒྱ་ཆེར་འཕེལ་ཞིང་། ལྷག་པར་སློབ་དཔོན་བེ་རོ་ཙ་ནས་དཔེ་བསྣམས་ཏེ་རྒྱལ་མོ་ཚ་བ་རོང་དུ་ཕེབས་པའི་ལམ་ཞོར་མདོ་སྨད་དུ་ལྡི་རི་ཆོས་ཀྱི་གྲགས་པ་ལ་གནང་བ་ནས་རིམ་པར་བརྒྱུད་དེ་མདོ་ཁམས་སྨད་ཕྱོགས་སུ་ད་ལྟའི་བར་དར་རྒྱས་ཤིན་ཏུ་ཆེའོ། །སརྦ་མངྒ་ལཾ། །

ཨྃ༔ ཡང་གསང་ཐུགས་ཐིག་ཆ་ལག་ལསཿ བསང་ཁྲུས་ཞི་བ་ལྷ་ཆབ་བཞུགས། །

༄༅། །མནོལ་བསང་གཏོང་བར་འདོད་པས་རང་ཉིད་ཡི་དམ་གང་རུང་བསྒོམ། བསང་ལ་ཆབ་བྲན། ༀ་བཛྲ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱཿཧཱུྃ་འོད་དུ་ཞུ་བ་ལས་བྱུང་བའི་མི་གཙང་བའི་གྲིབ་ཐམས་ཅད་སེལ་ནུས་པའི་དག་བྱེད་དྲི་ཞིམ་དུད་པའི་སྤྲིན་གྱིས་ས་དང་བར་སྣང་ནམ་
མཁའི་ཁྱོན་ཐམས་ཅད་ཡོངས་སུ་གང་བར་གྱུར། ཨོཾ་ཨཱཿཧཱུྃ་ལན་གསུམ། ཧཱུྃ་གཙང་ཞིང་དྲི་ཞིམ་དུད་སྤྲིན་འདིས། །མི་གཙང་གྲིབ་རྣམས་ཐམས་ཅད་བསང་། །ཟས་གྲིབ་གོས་
གྲིབ་རྩོག་གྲིབ་དང༌། །ཉམས་གྲིབ་དཀོར་གྲིབ་ཐམས་ཅད་བསང་། །འཁོན་གྲིབ་དམ་གྲིབ་ཡུག་གྲིབ་དང་། །མཛེ་གྲིབ་རོ་གྲིབ་ཐམས་ཅད་བསང་། །ལྷ་མི་ཡོངས་ལ་གྲིབ་

༄༅། །ཕོག་ན། །མ་ལུས་བསང་གི་དུད་པས་བསང་། །བསང་གིས་མི་བསང་གང་ཡང་མེད། །ནད་གདོན་སྡིག་གྲིབ་ཐམས་ཅད་བསང་། །མ་དག་གྲིབ་ཀྱིས་མནོལ་བ་ཀུན། །
རྣམ་དག་ཆོས་ཀྱི་དབྱིངས་སུ་བསང་། །མགོ་བོ་བཏུམ་པ་བསལ་བ་བཞིན། །ལུས་ཀྱི་གྲིབ་རྣམས་བསང་གྱུར་ཅིག །ན་བུན་མཁའ་ལ་ཡལ་བ་བཞིན། །ངག་གི་གྲིབ་རྣམས་
ཐམས་ཅད་བསང་། །མེ་ལོང་ས་རྡུལ་ཕྱིས་པ་བཞིན། །ཡིད་ཀྱི་གྲིབ་རྣམས་ཐམས་ཅད་བསང་། །གངས་ལ་ཉི་འོད་ཕོག་པ་བཞིན། །ལུས་ལ་བཀྲག་མདངས་འབར་བར་ཤོག །
པི་ཝཾ་གླིང་བུའི་སྒྲ་སྙན་བཞིན།།ངག་གི་སྐད་གདངས་སྙན་པར་ཤོག །ཤེལ་ལ་གཟུགས་བརྙན་ཤར་བ་བཞིན། །སེམས་ལ་ཉམས་རྟོགས་འཆར་བར་ཤོག །ཅེས་འདོན་བཞིན་བསང་

བཏང་ནས་ཐམས་ཅད་ལ་བདུག་ན་གྲིབ་ཐམས་ཅད་སངས་ནས་ཁམས་བདེ་ཤིང་ཡང་བར་འགྱུར་རོ། །ཞེས་པ་འདི་ནི་ཉེ་གནས་ལ་ཕན་ཕྱིར་ཚོགས་དྲུག་རང་གྲོལ་གྱིས་སྦྱར་བའོ།། ༈ ཡེ་ཤེས་ཌཀྐི་མ་ལ་འདུད༔ དམ་ཚིག་ལྡན་པའི་རྣལ་འབྱོར་པས༔ མི་གཙང་
དམ་གྲིབ་མནོལ་རྩོག་རིགས༔ སྤྱོད་པའི་གདམས་པ་ཟབ་མོ་འདི༔ ཤིང་རྩི་སྨན་སྤོས་སྦྱར་བ་ལ༔ གཙང་མའི་ཆབ་ཀྱིས་བྲན་བྱས་ནས༔ ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། ཀྱཻ༔ མདུན་དུ་དྷཱིོཿལས་ལྷ་མོ་ནི༔ སྐུ་མདོག་དཀར་གསལ་
རིན་ཆེན་བརྒྱན༔ ཕྱག་གཡས་ཡིད་བཞིན་གཏེར་བུམ་བསྣམས༔ ནང་ནས་དྲི་ཞིམ་དུད་སྤྲིན་སྤྲོས༔ མི་གཙང་ཉམས་གྲིབ་ཐམས་ཅད་བསྲེགས༔ ཤངས་ནས་ཡེ་ཤེས་རླུང་བྱུང་བས༔ མནོལ་བྱིང་རྨུགས་
ཤིང་འཐིབས་པ་གཏོར༔ ཞལ་ནས་བྱིན་རླབས་རླུང་སྤྲིན་འཁྲིགས༔ ཡེ་ཤེས་བདུད་རྩིའི་ཆར་རྒྱུན་གྱིསཿ ནད་གདོན་གྲིབ་མཁོན་མི་འདོད་འཁྲུགས༔ རྣལ་འབྱོར་བདག་དང་བསྒྲུབ་བྱ་ཡི༔ ལྷ་སྲུང་གྲིབ་
ཀྱིས་ཕོག་པ་དང༔ ལུས་ངག་ཡིད་གསུམ་མནོལ་ཞིང་རྩོག༔ བྱད་ཀྱིས་བཅིང་དང་གདོན་གྱི་གཟིར༔ གནས་རྟེན་ཟས་གོས་ཡོ་བྱད་གྲོགས༔ རྐྱེན་གྱུར་གྲིབ་ཀྱིས་ཕོག་པ་ཀུན༔ བྱང་ཞིང་དག་ནས་སོར་

༄༅། །ཆུད་དེ༔ ཉི་ཟླ་གཟའ་ལས་ཐར་པ་བཞིན༔ ལྷ་མའི་བཀྲག་མདངས་གཟི་བརྗིད་རྒྱས༔ མཐུ་སྟོབས་ནུས་པ་རྩལ་འབར་གྱུར༔ མདོ་རིན་པོ་ཆེའི་ཕྱག་སྲོལ་ལ་བསང་ཤིང་དང་ཆུ་གཙང་ལ་སྔགས་འདི་བཟླས་ཏེ་ཕུ་གདབ།
ཤིང་གི་བསང་དུད་བཏང༌། ཆུའི་བསང་གཏོར་ཕྱོགས་ཐམས་ཅད་ལ་བྱེད་འདུག མཆན། ༀ་ཛྙ་ན་ཌཀྐི་ནི་དུརྨི་ཏི་ཙིཏྟ་ཀུ་ལུ་བྷྱེ༔ རཾ་སྤ་ར་ཎ་བསྲེག༔ ཡཾ་སྤ་ར་ཎ་གཏོར༔ ཁཾ་སྥ་ར་ཎ་སྦྱོང༔ སཾ་ཧ་ར་ཎ་ཧཱུྃ༔ སཾ་ངེ་ས་ལེ་ཡེ་སྭཱ་ཧཱ༔
ཅི་ནུས་བཟླས་རྗེས་རྫས་ལ་བསྔགས། ཀྱཻ༔ ལྷ་ཤིང་ཤུག་པ་སུར་དཀར་དང༔ མཁན་དཀར་སྤོས་སྨན་སྦྱར་བ་ཡི༔ དུད་པ་རླུང་དང་བདུད་རྩིའི་ཆུས༔ རྣལ་འབྱོར་བདག་དང་བསྲུང་བྱ་ཡི༔ དེ་རིང་རྩོག་གྲིབ་ཐམས་
ཅད་བསང༔ དེ་རིང་མནོལ་གྲིབ༴ དེ་རིང་ནད་གྲིབ༴ དེ་རིང་གདོན་གྲིབ༴ དེ་རིང་དམ་གྲིབ༴ དེ་རིང་ཉམས་གྲིབ༴ མཛེ་བོའི་གྲིབ་ཀྱིས་ཕོག་པ་བསང༔ ཡུགས་སའི་གྲིབ་ཀྱིས༴ དམེ་ཡི་གྲིབ་ཀྱིས༴
ནལ་གྱི་གྲིབ་ཀྱིས༴ གཤིན་པོའི་རོ་གྲིབ་ཕོག༴ གསོན་པོའི་བང་གྲིབ་ཕོག༴ གནས་ཁང་གྲིབ༴ གོས་ཀྱི་གྲིབ་ཀྱིས༴ ཟས་ཀྱི་གྲིབ་ཀྱིས༴ ཡོ་བྱད་གྲིབ་ཀྱིས་ཕོག༴ གཟུགས་སྒྲ་དྲི་རོ་རེག་བྱ་ཡི༴ རྐྱེན་

གྱུར་གྲིབ་ཀྱིས༴ ཀྱེ༔ རྣལ་འབྱོར་བདག་དང་བསྲུང་བྱ་ཡི༔ སྐུ་ཡི་ལྷ་རྣམས་མནོལ་ན་ཡང༔ བསང་ཁྲུས་འདི་ཡི་དག་གྱུར་ཅིག༔ གསུང་གི་ལྷ་རྣམས༴བསང་ཁྲུས༴ ཐུགས་ཀྱི་ལྷ་རྣམས༴ བསང་ཁྲུས་༴
ཡོན་ཏན་ལྷ་རྣམས༴ བསང༴ ཕྲིན་ལས་ལྷ་རྣམས་མནོལ་ན་ཡང༔ བསང༴ རྒྱབ་རྟེན༴ བསང༴ མགོན་སྐྱབས༴ བསང༴ ཕ་ལྷ་གཉན་པོ་མནོལ༴ བསང༴ མ་ལྷ་གཉན་པོ༴ བསང༴ ཞིང་ལྷ་གཉན་
པོ༴ བསང༴ སྲོག་ལྷ༴ བསང༴ དགྲ་ལྷ༴ བསང༴ མིག་གི་དབང་པོ༴ བསང༴ རྣ་བའི་དབང་པོ༴ བསང༴ སྣ་ཡི་དབང་པོ༴ བསང༴ ལྕེ་ཡི༴ བསང༴ སྙིང་གི་དབང་པོ༴ བསང༴ ལུས་ཀྱི༴ བསང༴
ཕུང་ཁམས་སྐྱེ་མཆེད༴ བསང༴ ཟས་གོས་ཡོ་བྱད༴ བསངགནས་རྟེན་བྲན་ཁོལ༴ བསང༴ ནོར་རྫས་ལོངས་སྤྱོད༴ བསང༴ རྟ་ནོར་སྒོ་ཁྱིབསང༴ དབང་ཐང་དཔལ་ཡོན༴ བསང་ཁྲུས༴ཡེ་ཤེས་
མེ་ཡི་བསྲེག་གྱུར་ཅིག༔ རྩལ་ཤུགས་རླུང་གི་གཏོར་གྱུར་ཅིག༔ བདུད་རྩིའི་ཁྲུས་ཀྱིས་དག་གྱུར་ཅིག༔ ཟླ་བ་སྤྲིན་བྲལ་ཤེལ་གོང་ཕྱིས༔ ནམ་མཁའ་གཡའ་དག་ཅི་བཞིན་དུ༔ ཉེས་པའི་སྐྱོན་དང་བྲལ་

༄༅། །གྱུར་ཅིག༔ དེ་རིང་རྣལ་འབྱོར་བདག་ཅག་གི༔ མནོལ་གྲིབ་མི་གཙང་འགལ་རྐྱེན་དག༔ བླ་མ་རྣམས་ཀྱིས་བྱིན་གྱིས་རློབས༔ ཡི་དམ་ལྷ་ཡི་དངོས་གྲུབ་སྩོལ༔ མ་དང་མཁའ་འགྲོས་ནུས་མཐུ་
བསྐྱེད༔ ཆོས་སྐྱོང་སྲུང་མས་ཕྲིན་ལས་བསྒྲུབ༔ ལྷ་སྲིན་སྡེ་བརྒྱད་བྲན་དུ་ཁོལ༔ ལུས་ལ་བཀྲག་མདངས་གཟི་བརྗིད་རྒྱས༔ ངག་ལ་སྙན་འགྱུར་ནུས་པ་བསྐྱེད༔ སེམས་ལ་བདེ་སྐྱིད་ཉམས་རྟོགས་སྤེལ
མི་འདོད་ཉེར་འཚེ་ཀུན་ཞི་ཞིང༔ ཚེ་བསོད་ཡེ་ཤེས་ཡོན་ཏན་རྒྱས༔ གཞན་སེམས་ཟས་ནོར་དབང་དུ་བསྡུས༔ དགྲ་གདོན་འབྱུང་པོ་ཚར་བཅད་ནས༔ ཕྱོགས་ལས་རྣམ་པར་རྒྱལ་བ་ཡི༔ ལྷ་ཀླུ་གནོད་
སྦྱིན་གཡང་ཁུ་ཡེ༔ བཀྲ་ཤིས་བདེ་སྐྱིད་ཕུན་ཚོགས་ཤོག༔ གྲིབ་མནོལ་བསང་ཁྲུས་བདེ་ལེགས་ཀུན་འབྱུང་འདི༔ མཁའ་འགྲོའི་མིང་པོ་ཁྲག་འཐུང་རྡོ་རྗེ་ཡིས༔ ལྕགས་ཕོ་ཁྱི་ལོའི་མཆུ་ཟླ་དམར་ཕྱོགས་སུ༔ དྲིན་ལྡན་སྒྲོན་དཀར་ཡིད་བཞིན་ནོར་བུས་གནང༔ བྱིན་
རླབས་ཡོན་ཏན་མང་དུ་གསུངས་པ་ཐོས༔ ལོ་གཅིག་བར་དུ་གསང་རྒྱ་དམ་པར་བྱས༔ ཕག་ལོ་དབོ་ཟླའི་ཡར་ཚེས་དགེ་བ་ལ༔ རྨི་ལམ་བསྐུལ་མ་བྱུང་ལྟར་དག་སྣང་ཕབ བྱིན་རླབས་ནུས་པ་ཆེ་བའི་རྟགས་མཚན་མཐོང༔ ཡི་གེ་འདུ་བྱེད་རིག་པས་ཡེ་ཤེས་བགྱིས༔ རྣམ་རྟོག་བདུད་ཀྱི་

གཡུལ་ལས་རྒྱལ་བར་ཤོག༔ མདོ་མཁྱེན་བརྩེ་ཡེ་ཤེས་རྡོ་རྗེས་སོ། །དགེའོ། །དགེའོ། །དགེའོ། །

༄༅། །ཀྱེ། ཆོས་རྣམས་རང་བཞིན་ཀུན་བྲལ་ཡང་། །རྨི་ལམ་བཞིན་དུ་མནོལ་བ་བསང་། །བསང་དང་བསང་བྱ་བསང་ཡུལ་ཀུན། །རང་བཞིན་དག་པའི་དབྱིངས་སུ་བསང་། །མི་གཙང་ཟས་སུ་གྱོན་
པ་དང་། །སྐུ་གསུང་ཐུགས་དང་འགལ་བ་དང་། །ཉམ་གྲིབ་མཁོན་གྲིབ་རྩོག་གྲིབ་དང༌། །ཤན་གྲིབ་ཡུག་གྲིབ་བག་གྲིབ་དང༌། །མཛེ་གྲིབ་ཐབ་གཞོབ་མཁོན་གྲིབ་སོགས། །ལྷ་མི་ཡོངས་ལ་གྲིབ་
ཕོག་པ། །མ་ལུས་བསང་གི་མཆོད་པས་བསང་། །བསང་གི་མི་བསང་གང་ཡང་མེད། །མི་གཙང་བ་ནི་ཐམས་ཅད་བསང་། །མི་མཐུན་བར་ཆད་ཞི་བ་དང་། །ཚེ་དབང་ལོངས་སྤྱོད་རྒྱས་པ་དང༌། །ཁམས་
གསུམ་དབང་དུ་སྡུད་པ་དང་། །ཇི་བསམ་ལྷུན་གྱིས་འགྲུབ་པར་མཛོད། ། ཧཱུྃ། །སྣང་སྟོང་རྣམ་དག་བདུད་རྩིའི་བསང་མཆོད་འདི། །རྣམ་རྟོག་ལས་བྱུང་གྲུབ་དང་མི་གཙང་ཀུན། །དག་གསལ་རྙོག་
མེད་ཆོས་སྐུ་ཆེན་པོའི་ངང་། །བསང་ངོ་ཀུན་བཟང་སྒྲིབ་མེད་ཀློང་དུ་ཨཱ། །དྷི་མིང་བས་སོ། ། ཀྱེ། ཡོངས་གྲུབ་བདེ་གཤེགས་སྙིང་པོ་ལ། །ཀུན་རྟོག་གྲིབ་ཀྱིས་ཕོག་པ་བསང་། །ལྷུན་གྲུབ་བདེ་བ་ཆེན་པོ་ལ། །

གཟུངས་འཛིན་གྲིབ་ཀྱི་ཕོག་པ་བསང་། །སྣོད་བཅུད་དག་མཉམ་ཆེན་པོ་ལ། །གཞན་དབང་གྲིབ་ཀྱི་ཕོག༔ སྣོད་བཅུད་རྟེན་འབྲེལ་ཐབས་དུ་མས། །རྣམ་པར་རྟོག་པ་དྲི་མེད་ཀྱིས། །ཤེལ་གོང་བཞིན་
དུ་དག་གྱུར་ཅིག །ཡེ་ཤེས་རང་མདངས་རྒྱས་གྱུར་ཅིག །ཆོས་ཉིད་ཆོས་ཅན་བདེན་པ་དང་། །ཡེ་ཤེས་མཁའ་འགྲོའི་བྱིན་རླབས་ཀྱིས། །མི་གཙང་དྲི་མ་ཀུན་དག་ནས། །བྱིན་རླབས་ཆར་གྱུར་འབེབས་
པར་ཤོག །ཨོཾ་ཤུདྡྷེ་ཤུདྡྷེ་ཤཱ་དྷ་ན་ཡེ་སྭཱ་ཧཱ།

༄༅། །གྲིབ་འཇོམས་སྦྱིན་སྲེག་ནི། 

༄༅། །རང་གི་སྐྲ་སེན་ཏིལ་ནག་སོགས་རྫས་གང་རུང་། ཨོཾ་ཨཱཿཧཱུྃ་གིས་ཡེ་ཤེས་ཀྱི་བདུད་རྩིར་བྱིན་གྱིས་རླབས་ལ། ༀ་རམ། མེ་ནི་རང་བཞིན་ལྷུན་གྲུབ་པའི། འཇིག་རྟེན་བྱིན་ཟའི་ངོ་བོ་ཉིད། གོས་དཀར་ཡུམ་དུ་རྣམ་
དག་པ། ཡེ་ཤེས་མེ་ལྕེ་འབར་བའི་ཀློང་། སྨེ་བར་བརྩེགས་པའི་ལྷ་ཚོགས་རྣམས། མ་འདྲེས་ཡོངས་རྫོགས་ཚུལ་དུ་གསལ། དམ་ཚིག་ཡེ་ཤེས་གཉིས་མེད་པ། རྡོ་རྗེ་གསང་བའི་དཀྱིལ་འཁོར་དུ།
རྫས་རྣམས་གཙང་དམེ་བྲལ་བ་ཡི། དམ་ཚིག་བདུད་རྩི་བླ་ན་མེད། ཀུན་བཟང་མཆོད་སྤྲིན་བདེ་ཆེན་གཏེར། ཕུལ་བས་ལྷ་རྣམས་མཆོག་ཏུ་དགྱེས། སྐུ་ལས་འབར་བའི་མེ་ལྕེ་སྤྲོས། ནད་གདོན་གྲིབ་
ཀུན་ལྷག་མེད་བསྲེག གང་འདོད་ཕྲིན་ལས་ལྷུན་གྲུབ་གྱུར། ཨོཾ་བྷུར་ཀུམ་མ་ཧ་པྲ་ཎ་ཡེ། བྷུར་ཙི་བྷུར་ཀི་བི་མ་ལེ་ཨུཥྩུ་སྨ་ཀྲོ་དྷ་ཧཱུྃ་ཕཊ་སརྦ་པ་པཾ་ད་ཧ་ན་བཛྲ་ཡེ་གྲིབ་དང་མི་གཙང་བ་ཐམས་ཅད་ཨགྣ་ཡེ་

༄༅། །ཛཱ་ལ་རཾ་ཤཱནྟིཾ་ཀུ་རུ་སྭཱ་ཧཱ། ཞེས་བརྒྱ་སྟོང་སོགས་ཕུལ་བས་དོན་གྲུབ་བོ། མེ་བརྒྱ་ཟླ་བ་གཉིས་པའི་ཚེས་༡༩་ལ་རྡཱིས་བྲིས་པ་དགེའོ། ༈ གྲིབ་འཇོམས་རྡོ་རྗེའི་མེ་ལྕེ་ནི། སྐྱབས་སེམས་སྔོན་དུ་བཏང་། རང་གི་སྙིང་ཁར་སྡིག་པའི་ངོ་བོ་
ཡི་གེ་ཀཾ་ནག་པོ་ལ་ནད་གདོན་སྡིག་སྒྲིབ་མི་གཙང་བ་ཐམས་ཅད་འུབ་ཀྱིས་འདུས་ཏེ་ཐིག་ལེ་ནག་པོར། ལྟེ་བའི་གཏུམ་མོ་ལས་མེ་ལྕེ་ཁྲོ་བ་དབྱུག་ཐོ་འཛིན་པའི་རྣམ་པར་ཡར་བྱུང་བས་
སྙིང་གི་ཐིག་ལེ་ནག་པོ་དེ་ཤོག་སྐྱ་རླུང་གིས་བརྡས་པ་ལྟར་དེད། སྣ་སྒོར་སྡིག་པ་ནག་པོ་རྭ་ཅན་གྱི་རྣམ་པར་རྫས་ལ་ཐིམ་པར་བསམ་ལ། རླུང་ཁུག་ཅི་རིགས་བཟུང་སྟེ་དམིགས་པ་དང་བཅས་སྣ་སྒོར་རླུང་
འབུད་པ་རང་གི་སྐྲ་སེན་དང་ཏིལ་ནག་སོགས་རྫས་ལ་རེག་པར་བྱ། །ཐབ་ཏུ་མེ་སྦར་ལ། །ཧཱུྃ་རམ་མེ་ནི་རང་བཞིན་རྣམ་དག་པ། །ཡེ་ཤེས་མེ་ལྕེ་འབར་བའི་ཀློང་། །སྨེ་བ་བརྩེགས་པ་ཁྲོས་པའི་སྐུ། །ཕྱག་གཉིས་

ལེན་པའི་ཕྱག་རྒྱ་བསྣོལ། །སྲིད་གསུམ་ཟ་བར་བྱེད་པ་ཡི། །རྟོག་མེད་ཞལ་གྱི་དཀྱིལ་འཁོར་གདངས། །སྔོན་གྱི་ཐུག་དམ་ཆེན་པོ་བཞིན། །ཡེ་ནས་རྣམ་དག་ངང་ཉིད་དུ། །རྣམ་རྟོག་འཁྲུལ་བའི་གྲིབ་
དང་སྐྱོན། །ཐམས་ཅད་མ་ལུས་ཟ་བར་མཛོད༈ ཁྱེད་ལ་གཙང་དམེ་མཉམ་པ་ཉིད། །ཐམས་ཅད་མ་ལུས་བདུད་རྩིར་གྱུར། །རྣམ་དག་ཆེན་པོའི་དམ་ཚིག་གིས། །བདག་ལ་མཆོག་ཐུན་དངོས་སྒྲུབ་རྩོལ།
ཞེས་བྱས་ལ་ཞལ་གྱི་དཀྱིལ་འཁོར་མེ་འབར་བས་སྡིག་གྲིབ་མི་གཙང་བ་ནག་ཉིལ་ཉིལ་དངོས་སུ་བསྟབ་པས་ཐུལ་བསྲེགས་ཏེ་གསོལ། དྭངས་མ་ཡེ་ཤེས་ཀྱི་བདུད་རྩིར་གྱུར་བས་སྐུ་ལུས་གང་སྟེ་དགྱེས་ནས་དངོས་གྲུབ་རྩོལ་བར་བསམ། ལྷ་ཡི་ཞལ་དུ་སྣང་སྲིད་དག་པའི་བདུད་
རྩིར་འགྱུར་བའི་དོན་ཤེས་བཞིན། ཨོཾ་བྷུར་ཀུམ་མ་ཧ་པྲ་ཎ་ཡེ་བྷུར་ཙི་བྷུར་ཀུ་བི་མ་ལེ་ཨུ་ཙུཥྨ་ཀྲོ་དྷ་ཧཱུྃ་ཕཊ། སརྦ་པཱ་པཾ་ད་ཧ་ན་བཛྲ་ཡེ་ཁ་ཁ་ཁྷཱི་ཁྷཱི་ནད་གདོན་སྡིག་སྒྲིབ་མི་གཙང་བ་ཐམ་ཅད་ཨགྣ་ཡེ་ཛྭ་ལ་
རམ་ཤཱནྟིཾ་ཀུ་རུ་ཡེ་སྭཱ་ཧཱ། ཞེས་བརྒྱ་རྩ་སོགས་ཕུལ་བས་གྲིབ་དང་མི་གཙང་བ་སོགས་འཕྲལ་དང་འཕྲལ་ལ་འཛོམས་ཤིང་མཆོག་ཏུ་རྣམ་དག་བདེ་བ་ཆེན་པོའི་དངོས་གྲུབ་ཐོབ་པར་འགྱུར་ཏེ་ཤིན་ཏུ་ལས་མྱུར་རོ། མེ་བྱ་ཟླ་བ་གསུམ་པའི་ཚེས་༡༢་ལ་ཇིས་བྲིས་པ་དགེ་ལེགས་འཕེལ།། །།

༄༅། །གྲིབ་སེལ་ཆོ་ག་ནམ་མཁའ་རྣམ་དག་བཞུགས། རིན་པོ་ཆེའི་བུམ་པ་དྲི་བཟང་གི་ཆུས་བཀང་བ་བཤམས་ལ་སྐྱབས་སེམས་ཚད་མེད་སྔོན་དུ་བཏང་ནས། སྭ་བྷ་ཝས་སྦྱངས། སྟོང་པའི་ངང་ལས་བྷྲུྃ་ཡིག་ལས། རིན་ཆེན་བུམ་པ་མཚན་རྫོགས་
ནང་། དག་བྱེད་བདུད་རྩིའི་རྒྱ་མཚོའི་དབུས། པདྨ་འདབ་ལྔའི་ལྟེ་བ་རུ། ཁྲོ་བོ་སྨེ་བ་བརྩེགས་པ་ལྗང་། ཕྱག་གཉིས་ཐུགས་གར་བསྡིག་མཛུབ་བསྣོལ། བཞེངས་སྟབས་རྒྱན་མེད་ནམ་མཁའི་སྐུ།
མདུན་ནས་བརྩམ་སྟེ་གཡས་བསྐོར་དུ། འབྱུང་བ་ལྔ་ཡི་ལྷ་མོ་ལྔ། རང་མདོག་དར་དང་རིན་ཆེན་བརྒྱན། རང་རྟགས་ཕྱག་རྒྱ་བུམ་པ་འཛིན། བཞེངས་སྟབས་ཡེ་ཤེས་འོད་ཟེར་འབར། དབྱིངས་ནས་
ཡེ་ཤེས་སྤྱན་དྲངས་བསྟིམ། བཛྲ་ས་མཱ་ཛཿཛཿཧཱུྃ་བམ་ཧོཿ སྤྲོ་ན་མཆོད་བསྟོད་བྱ། མ་བྱས་ཀྱང་རུང་། རང་ཉིད་ཡི་དམ་ཐུགས་ཀ་ནས། འོད་འཕྲོས་བུམ་ལྷའི་ཐུགས་རྒྱུད་བསྐུལ། སྣང་སྲིད་རྣམ་དག་བདུད་རྩིའི་འོད།
བདག་དང་བུམ་པར་སྤྲོ་ཞིང་འཁྱིལ། ཞེས་དམིགས་ལ། ཨོཾ་བྷུརྐུམ་མ་ཧ་པྲ་ཎ་ཡེ་བྷུརྩི་བྷུརྐུ་བི་མ་ལེ་ཨུ་ཙུསྨ་ཀྲོ་དྷ་ཧཱུྃ་ཕཊ། ཅི་འགྲུབ་དང་། ༀ་ཨེ་ཧོ་ཤུདྡྷེ་ཤུདྡྷེ། ཡང་ཧོ་ཤུདྡྷེ༴ བམ་ཧོ༴ ལམ་ཧོ༴ རམ་ཧོ༴

ཨ་ཨེ་རམ། བྷི་ཧེ་རམ། བི་ན་རམ། ཤུདྡྷེ་ཤུདྡྷེ། ཨ་ཨ་ཨ་སྭཱ་ཧཱ། སྔགས་འདི་བཟླས་ན་ཉམས་གྲིབ་སོགས་གྲུབ་ཀྱི་རིགས་ཐམས་ཅད་སེལ་ཏེ་སྦལ་བས་རྒྱ་མཚོ་རྙོགས་མི་ནུས་པ་ལྟར། རང་ལ་ཅིས་ཀྱང་མི་གནོད་པར་སོགས་རྒྱུད་ལས། གསུངས་བའི་
གསངས་སྔགས་ཁྱད་པར་ཅན་རྒྱ་མཚོ་ཁྲུས་ཀྱི་ལུང་ཡང་དག་པའོ། དེས་ན་སྔགས་འདི་བརྒྱ་རྩ་སོགས་ཅི་འགྲུབ་བཟླས་ནས། བུམ་པའི་ལྷ་ཚོགས་ཐམ་ཅད་ཀྱིས། བུམ་པའི་བདུད་རྩིས་ཁྲུས་བྱས་པས། དམིགས་བྱའི་ནད་གདོན་གྲིབ་
རྩོག་ཀུན། ནག་ཉིལ་ཐོན་ནས་ལུས་དག་བསམ། གོང་གི་སྔགས་གཉིས་སྦྲེལ་བ་དང་། སྤྲོ་ན་ཨིཥྩི་ཊ་སོགས་བཅས། ཉེར་གཅིག་སོགས་བཟླས་ལུས་བཀྲུས་ཏེ། ཁྲུས་ཆུས་སྤུ་པའི་གླུད་གཟུགས་ལ། བསྒྲུབ་བྱི་སྐྲ་སེན་གོས་དུམ་སྦྱར། ཆང་བུ་ཟས་ལྷག་གང་འབྱོར་
བརྒྱན།ཨོཾ་ཨཱཿཧཱུྃ་གིས་བྱིན་གྱིས་རླབས་སཾ་བྷ་ར་དང་མཚན་བཞིས་བསྔོ། ཀྱེ། གྲིབ་དང་གླུ་བདག་ཕོ་མོ་རྣམས། གྲིབ་གླུད་རྒྱན་ལྡན་འདི་བཞེས་ལ། བཟུངས་བ་ཐོངས་ལ་བཅིངས་པ་ཁྲོལ། ནད་ཀྱི་མདའ་ཕྱུངས་ཚེར་
མ་ལོངས། བདག་དང་རྒྱུ་སྦྱོར་ཡོན་བདག་ལ། གནོད་ཅིང་སྡིག་པར་མ་བྱེད་ཅིག ཁྱེར་ཅིག་ཁྱེར་ཅིག་སྟོབས་ལྡན་རྣམས། སྲེད་དང་ཆགས་དང་ཞེན་པ་དང་། དྲན་དང་བཟུང་དང་བསམ་དང་རེག

༄༅། །ཀློད་དང་ཞི་དང་གྲོལ་བར་མཛོད། ཆུ་ཀླུང་དག་གམ་འདྲེ་ལྔའི་སར། བསྐྱལ་ལ་གནོད་རྒྱུན་ཆད་པར་བསམ། ལྷ་རྣམས་ཡེ་ཤེས་འོད་ཟེར་གྱིས།དམིགས་བྱ་རྡོ་རྗེའི་སྐུར་གྱུར་པར། མདུན་གྱི་ལྷ་ཚོགས་ཐམས་ཅད་
དང་། སངས་རྒྱས་སྲས་བཅས་ཐིམ་པར་བསམ། ཨོཾ་ཨཱཿཧཱུྃ་བཛྲ་རཀྵ་རཀྟ་བྷྲུྃ༔ ཞེས་བཟླས་རྡོ་རྗེའི་ཕྱག་རྒྱ་ནི། བསྒྲུབ་ཕྱིའི་སྤྱི་བོའི་གཙུག་ཏུ་བཞག དེ་ནས་ཆོས་ཀུན་རྣམ་དག་པ། མཉམ་པ་ཆེན་པོའི་ངང་ལ་བཞག ཤིས་པ་བརྗོད་པས་དགེ་ལེགས་བྱ།
གུ་གུལ་གླ་རྩི་ཤུ་དག་དང་། ཏིལ་ནག་དྲི་བཟང་སྤོས་ཀྱི་རིགས། ཕྱེ་མར་བྱས་པའི་ཐུམ་པོ་ལ། གོང་སྔགས་བཏབ་པས་བདུག་བྱས་ན། གྲིབ་ཀྱི་རིགས་ཀུན་འཕྲལ་དུ་སེལ། ཡང་དག་ཁྲུས་ལུང་དགོངས་པ་བཞིན། མེ་བྱ་ཟླ་བ་དྲུག་པ་ཡི། ཉེར་དྲུག་འཇམ་དཔལ་དགྱེས་པས་སྤེལ། དགེ་
བས་འགྲོ་ཀུན་རྣམ་དག་ཤོག འདི་ཤིན་ཏུ་ཕན་ཆ་ཆེ་བར་མངོན་ནོ། མངྒ་ལམ།

༄༅། །བཙན་མཆོད། བཙན་གསལ་ཡུལ་བཙན་སྤྱི་འགྲོས་བཞུགས་སོ། ན་མོ་གུ་རུ། བཙན་གསོལ་བཅའ་ཐབས་ལ། བཙན་བཤེས་ཚེ་དགུ་གཡས་དཀྱུས་དང་། དཀར་གཏོར། ཐེབ་ཀྱུ། འབྲུ་སྣ། ཕྱེ་མར་གསེར་སྐྱེམས་བཤམ་ལ། བྱིན་རླབས་སྤྱི་མཐུན་བྱ། རང་ཉིད་ཡི་
དམ་གསལ་བའི་ངང་ལས་འདི་སྐད་དོ། ཀྱཻ། ཕྱོགས་ཕྱོགས་དག་ནི་ཕ་ཀི་ན། །ཉི་མ་ནུབ་བྱང་ཕ་ཀི་ན། །བཙན་ཡུལ་རི་བྲག་དམར་པོ་ལ། །བཞུགས་པའི་བཙན་རྒོད་མཐུ་པོ་ཆེ། །མི་དམར་རྟ་དམར་བྱི་རུའི་
མདོག །སྐུ་ལ་ཟངས་ཁྲབ་དམར་པོ་གསོལ། །དབུ་ལ་ཟངས་རྨོག་དམར་པོ་མནབས། །ཕྱག་ན་བ་དན་ཞགས་པ་བསྣམས།།སྟག་རལ་གཡས་ལ་གཟིགས་ཤུབས་གཡོན། །ཆིབས་སུ་བཙན་རྟ་དམར་
པོར་ཆིབས། །བཙན་དམར་འབུམ་གྱི་འཁོར་གྱིས་བསྐོར། །ཀྱེ། ཁྱེད་ཀྱི་འཁོར་གྱི་ཕོ་ཉ་བ། །ལ་བཙན་དང་ནི་ལུང་བཙན་དང་། །བྲག་བཙན་དང་ནི་ཆུ་བཙན་དང་། །གངས་བཙན་དང་ནི་གཡའ་
བཙན་དང་། །རླུང་བཙན་དང་ནི་ཤིང་བཙན་དང་། །འཁོར་དང་བཅས་པ་མ་ལུས་པ། །ཚུར་བྱོན་ཚུར་བྱོན་གནས་འདིར་བྱོན། །ཤུ་ལ་ཏྲི་ས་མ་ཡཱ་ཛ་ཛཀྱེ། ཁྱེད་ལ་མཆོད་པ་འབུལ་བ་ནི། །བཙན་གྱི་

བཤོས་བུ་ཤ་ཁྲག་དམར་གྱིས་མཆོད། །དཀར་གསུམ་མངར་གསུམ་འབྲུ་སྣ་གསེར་སྐྱེམས་སོགས། །དངོས་སུ་བཤམས་དང་ཡིད་ཀྱིས་སྤྲུལ་ནས་འབུལ། །གསོལ་ལོ་མཆོད་དོ་བཙན་རྒོད་འཁོར་བཅས་
བསང་། །བརྔན་ནོ་བསང་ངོ་བཙན་རྒོད་འཁོར་བཅས་བསང་། །ཀྱེ་སློབ་དཔོན་པདྨའི་སྤྱན་སྔར་ཁས་བླངས་ལྟར། ཁྱོད་ལ་ཕྲིན་ལས་བཅོལ་བ་ནི། །སངས་རྒྱས་བསྟན་པ་ཁྱོད་ཀྱིས་སྲུངས། །དཀོན་
མཆོག་དབུ་འཕང་ཁྱོད་ཀྱིས་བསྟོད། །རྣལ་འབྱོར་འགལ་རྐྱེན་ཁྱོད་ཀྱིས་བཟློག །མི་མཐུན་རྐྱེན་དང་བར་ཆད་སོལ། །བཙན་གྱི་གློ་བུར་གཟེར་ནད་བཟློག །མི་ནད་ཕྱུག་ནད་ཞི་བར་མཛོད། །བཙན་
གྱི་ཞགས་པ་མ་འདེབས་ཤིག །བདག་ཅག་ཡོན་མཆོད་འཁོར་བཅས་ལ། །བཟུང་པ་ཐོང་ལ་བཅིང་བ་ཁྲོལ། །མནན་པ་ཁྱོག་ལ་བསྡམས་པ་ཀློད། །བཙན་གྱིས་ཞགས་པ་འདེབས་པ་བཟློག །སོ་སོ་
རང་རང་གནས་སུ་གཤེགས། །འཁོར་འདིར་གནོད་པ་མ་བྱེད་ཅིག། ཕོག་ཐུག་ཁྲོས་འཁྲུགས་ཞི་བར་མཛོད། །བཅོལ་བའི་ཕྲིན་ལས་འགྲུབ་པར་མཛོད། །ཅེས་བཙན་གསོལ་འདི་ཡང་མི་ཕྱུགས་ཕར་ཆེར་ལ། །བཙན་

༄༅། །གྱི་གནོད་འཚེ་ཆེ་བས་དེར་ཕན་ཕྱིར་ཡུལ་ཕྱོགས་གར་འདུག་གི་སྤྱི་འགྲོས་སུ་རཱ་ག་ཨ་སྱས་སྦྱར་བའོ།

༄༅།། གཉན་གྱི་ཞི་བ་དཀར་བོ་བཞུགས་སོ།།

༄༅། །ཐོག་མར་ཞི་བའི་བཅས་ཐབས་ནི། རྡོ་ལེབ་བམ་གཡའ་མ་ལ། པདྨ་འདབ་བརྒྱད་བྲིས། དབུས་སུ་ཨ་རམ་བྲིས་པའི་མཐར། དཀར་གཏོར་དམར་གཏོར་གཉིས། བཤོས་བུ་སྦྲུལ་དཀྲིས་ཅན་དང་། རྟ་དང་མཛོ་དྲེལ་གཡག་ལུག་གླང་ཁྱི་བྱ་གསུམ་སྦྲུལ་སྦལ་
བ་གཉིས་ཀྱི་བསྐོར༔ དར་སྣ་སྟག་གཟིག་རེ་གོས་དང༔ དཀར་གསུམ་མངར་གསུམ་རིན་ཆེན་དང་བལ་བུ་ཤུག་པ་སྟག་པ་དང་༔ གཟན་ཤིང་བསང་རྫས་མཆོད་རྫས་ལ༔ སྔགས་དྲུག་ཕྱག་དྲུག་གི་བྱིན་གྱིས་རླབས༔ ཧཱུྃ་སངས་རྒྱས་ཆོས་དང་དགེ་འདུན་
དང༔ བླ་མ་འཕགས་པ་དཀོན་མཆོག་གསུམ༔ ཕྱོགས་བཅུའི་རྒྱལ་བ་སྲས་བཅས་རྣམས༔ སེམས་ཅན་དོན་ལ་དགོངས་མཛོད་ལ༔ ཞི་བའི་གནས་འདིར་གཤེགས་སུ་གསོལ༔ བདག་དང་
རྒྱུ་སྦྱོར་ཡོན་བདག་གི༔ བག་ཆགས་འཁྲུལ་སྣང་ཞི་བར་མཛོད༔ ཧཱུྃ་སློབ་དཔོན་པདྨ་ལ་སོགས་པའི༔ རྣ་འབྱོལ་གྲུབ་ཆེན་ཐམས་ཅད་ཀྱང༔སེམས་ཅན་དོན་ལ་དགོངས་མཛོད་ལ༔ ཞི་བའི་

༄༅། །གནས་འདིར་གཤེགས་སུ་གསོལ༔ བདག་དང་རྒྱུ་སྦྱོར་ཡོན་བདག་གི༔ དག་སྣང་བདེ་ཆེན་སྤར་དུ་གསོལ་ཧཱུྃ་རྡོ་རྗེ་ཕུར་བ་ལ་སོགས་པའི༔ ཡི་དམ་ཞུ་ཁྲོ་རབ་འབྱམས་རྣམས༔
སེམས་ཅན་དོན་ལ་དགོངས་མཛོད་ལ༔ ཞི་བའི་གནས་འདིར་གཤེགས་སུ་གསོལ༔ བདག་དང་རྒྱུ་སྦྱོར་ཡོན་བདག་གི༔ ལོག་རྟོག་འཁྲུལ་སྣང་ཞི་བར་མཛོད༔ ཧཱུྃ་གསང་བདག་ཕྱག་རྡོར་
ལ་སོགས་པའི༔ རྒྱུད་སྡེ་ཕྱི་ནང་ལྷ་ཚོགས་རྣམས༔ སེམས་ཅན་དོན་ལ་དགོངས་མཛོད་ལ༔ ཞི་བའི་གནས་འདིར་གཤེགས་སུ་གསོལ༔ བདག་དང་རྒྱུ་སྦྱོར་ཡོན་བདག་གི༔ མི་མཐུན་
ཕྱོགས་རྣམས་ཞི་བར་མཛོད༔ ཧཱུྃ་རྟ་མཆོག་རྒྱལ་པོ་ལ་སོགས་པའི༔ གསང་སྔགས་དབང་གི་ལྷ་ཚོགས་རྣམས༔ སེམས་ཅན་དོན་ལ་དགོངས་མཛོད་ལ༔ ཞི་བའི་གནས་འདིར་གཤེགས་སུ་

གསོལ༔ བདག་དང་རྒྱུ་སྦྱོར་ཡོན་བདག་གི༔ མི་མཐུན་གནོད་པ་ཞི་བར་མཛོད༔ ཧཱུྃ་བླ་མ་ཡི་དམ་ལྷ་ཚོགས་དང ཆོས་སྐྱོངས་སྲུང་མའི་ལྷ་ཚོགས་རྣམས༔ སེམས་ཅན་དོན་ལ་དགོངས་མཛོད་ལ༔ ཞི་
བའི་གནས་འདིར་གཤེགས་སུ་གསོལ༔ བདག་དང་རྒྱུ་སྦྱོར་ཡོན་བདག་གི༔ ཕྲག་དོག་རིམས་ནད་ཞི་བར་མཛོད༔ ཀྱི་དད་པ་དང་ནི་དམ་ཚིག་གི དྲི་ཟ་ཐང་ལྷ་མཐུ་བོ་ཆེ༔ འཁོར་དང་བཅས་པ་ཐམས་
ཅད་ཀུན༔ ཞི་བའི་གནས་འདིར་སྤྱན་འདྲེན་གྱིས༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་གསུར་གྱི་མཆོད་པ་དང༔ དཀར་གསུམ་མངར་གསུམ་ཕུད་ཀྱིས་མཆོད༔ བདག་དང་རྒྱུ་སྦྱོར་ཡོན་
བདག་གིས༔ ཕྲག་དོག་ནད་རིམས་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱཻ་དད་པ་དང་ནི་དམ་ཚིག་གི༔ གནམ་མཛོད་ཕྱུག་མོ་འཁོར་དང་བཅས༔ གཟི་ལྡན་གཡུ་གཤོགས་འཁོར་
དང་བཅས༔ ལྷ་སྨན་ཁ་རི་འབྲི་མ་སྨན༔ འཁོར་དང་བཅས་པ་མ་ལུས་ཀུན༔ ཞི་བའི་གནས་འདིར་སྤྱན་འདྲེན་གྱིས༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་གསུར་གྱིམཆོད་པ་དང༔ དཀར་

༄༅། །གསུམ་མངར་གསུམ་ཕུད་ཀྱི་མཆོད༔ བདག་དང་རྒྱུ་སྦྱོར་ཡོན་བདག་གིས༔ ཕྲག་དོག་རིམས་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱཻ་དད་པ་དང་ནི་དམ་ཚིག་གི༔ ཐང་
སྲས་འཕྱོ་བ་འཁོར་དང་བཅས༔ ཐང་འབྲི་བུས་དཀར་འཁོར་དང་བཅས༔ ཟ་རི་སྐྱེ་དྲུག་འཁོར་དང་བཅས༔ ཡོ་བདག་གཡས་དམར་འཁོར་དང་བཅས༔ ནམ་ར་མཆེད་གསུམ་འཁོར་དང་བཅས༔
གཡས་བཙན་ཞལ་དཀར་འཁོར་དང་བཅས༔ རྨ་གཉན་སྦོམ་ར་འཁོར་དང་བཅས༔ སྨན་ཆེན་གང་ཞུར་འཁོར་དང་བཅས༔ ལྷ་ཆེན་དགེ་འཁོད་འཁོར་དང་བཅས༔ ཡར་ལྷ་ཤམ་པོ་འཁོར་དང་བཅས༔
ཞི་བའི་གནས་འདིར་སྤྱན་འདྲེན་གྱིས༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་གསུར་གྱི་མཆོད་པ་དང༔ དཀར་གསུམ་མངར་གསུམ་ཕུད་ཀྱི་མཆོད༔ བདག་དང་རྒྱུ་སྦྱོར་ཡོན་བདག་གིས༔
ཕྲག་དོག་རིམས་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱཻ་དད་པ་དང་ནི་དམ་ཚིག་གིས༔ འོད་དེ་ཀོང་རྒྱལ་འཁོར་དང་བཅས༔ འབྲོག་གཉེན་འཕྱོ་བ་འཁོར་དང་བཅས༔ ཨ་བེ་

ལ་སོགས་འཁོར་དང་བཅས༔ རྒྱག་ཆེན་གང་བ་འཁོར་དང་བཅས༔ འཁོར་དང་བཅས་པ་མ་ལུས་ཀུན༔ ཞི་བའི་གནས་འདིར་སྤྱན་འདྲེན་གྱིས༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་
གསུར་གྱི་མཆོད་པ་དང་དཀར་གསུམ་མངར་གསུམ་ཕུད་ཀྱི་མཆོད༔ བདག་དང་རྒྱུ་སྦྱོར་ཡོན་བདག་གིས༔ ཕྲག་དོག་རིམ་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱི་དད་པ་དང་
ནི་དམ་ཚིག་གི༔ ཤར་གཉེན་འཇུམ་ཆེན་འཁོར་དང་བཅས༔ ལྷོ་གཉེན་དབྱིབ་རྒྱལ་འཁོར་དང་བཅས༔ ནུབ་གཉེན་འབྲི་ཆེན་འཁོར་དང་བཅས༔ བྱང་གཉེན་དམར་ཟོ་འཁོར་དང་བཅས༔ རྩེ་ཆེན་ལྷ་
རྒོད་འཁོར་དང་བཅས༔ ཞི་བའི་གནས་འདིར་སྤྱན་འདྲེན་གྱིས༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་གསུར་གྱིས་མཆོད་པ་དང༔ དཀར་གསུམ་མངར་གསུམ་ཕུད་ཀྱི་མཆོད༔བདག་དང་
རྒྱུ་སྦྱོར་ཡོན་བདག་གིས༔ ཕྲག་དོག་རིམ་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག ཀྱཻ་དད་པ་དང་ནི་དམ་ཚིག་གིས༔ ལྷ་སྲས་བརྩམ་ཆེན་ལྷོ་ཡི་སྒོ༔ རྟ་ལུག་འབྲི་དང་ནོར་གྱི་བདག༔ གཉེན་

༄༅། །གྱི་རྫི་དང་གཡང་གི་སྐྱོབས༔ སྒོ་ཁྱི་གཡང་འཛིན་གསང་བའི་ལྷ༔ རྣོ་མཐོང་གསང་བ་ལས་གྱི་ལྷ༔ ཞི་བའི་གནས་འདིར་སྤྱི་འདྲེན་གྱི༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་གསུར་
གྱིས་མཆོད་པ་དང༔ དཀར་གསུམ་མངར་གསུམ་ཕུད་ཀྱིས་མཆོད༔ བདག་དང་རྒྱུ་སྦྱོར་ཡོན་བདག་གིས༔ ཕྲག་དོག་རིམ་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱཻ་དད་པ་དང་
ནི་དམ་ཚིག་གིས༔ ལྷ་སྲས་ལྷམ་ཆེན་འཁོར་དང་བཅས༔ ལྷ་འཁོར་སུམ་བརྒྱ་དྲུག་ཅུ་དང༔ གཉེན་འཁོར་སུམ་བརྒྱ་དྲུག་ཅུ་དང༔ ཀླུ་འཁོར་སུམ་བརྒྱ་དྲུག་ཅུ་དང༔ བཙན་འཁོར་སུམ་བརྒྱ་དྲུག་ཅུ་དང༔
བདུད་འཁོར་སུམ་བརྒྱ་དྲུག་ཅུ་དང༔ སྨན་འཁོར་སུམ་བརྒྱ་དྲུག་ཅུ་དང༔ ཞི་བའི་གནས་འདིར་སྤྱན་འདྲེན་གྱི༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་གསུར་གྱིས་མཆོད་པ་དང༔ དཀར་
གསུམ་མངར་གསུམ་ཕུད་ཀྱིས་མཆོད༔ བདག་དང་རྒྱུ་སྦྱོར་ཡོན་བདག་གིས༔ ཕྲག་དོག་རིམ་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱི་དད་པ་དང་ནི་དམ་ཚིག་གིས༔ སྟོང་གསུམ་

སྟོང་གི་ལྷ་འདྲེ་དང༔ དབུས་ཕྱོགས་སྟོང་གི་གཞི་བདག་དང༔ དགུང་སྔོན་སྟོང་གི་བར་སྣང་ཁམས༔ བྲག་དཀར་དང་ནི་བྲག་ནག་དང༔ རྫ་རི་དང་ནི་གངས་རི་དང༔ རི་ཆེན་དང་ནི་རི་ཕྲན་དང༔ ཐང་
ཆེན་དང་ནི་ཐང་ཆུང་དང༔ རྒྱ་མཚོ་དང་ནི་འབབ་ཆུ་དང༔ རྫིང་བུ་དང་མི་ཆུ་མིག་དང༔ ཙནྡན་དང་ནི་ནགས་རི་དང༔ དུར་ཁྲོད་དང་ནི་གཉན་ས་དང༔ ལྷ་ཁང་དང་ནི་མཆོད་རྟེན་དང༔ ཁང་པ་དང་ནི་
ཞིང་ས་དང༔ མཚེར་ས་དང་ནི་བྲང་ཁང་དང༔ འཇིག་རྟེན་ཁམས་ན་གནས་པ་ཡི༔ ས་བདག་ཀླུ་གཉན་འཁོར་བཅས་རྣམས༔ ཞི་བའི་གནས་འདིར་སྤྱན་འདྲེན་གྱི༔ གཡུ་ཤུགས་སྔོན་པོའི་བསང་དུད་
དང༔ ཞིམ་མངར་གསུར་གྱིས་མཆོད་པ་དང༔ དཀར་གསུམ་མངར་གསུམ་ཕུད་ཀྱིས་མཆོད༔ བདག་དང་རྒྱུ་སྦྱོར་ཡོན་བདག་གིས༔ ཕྲག་དོག་རིམས་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་
བཟློག༔ ཀྱི་དད་པ་དང་ནི་དམ་ཚིག་གིས༔ ནམ་མཁའ་དང་ནི་ས་གཞི་དང༔ ཕ་རི་གཡས་དང་ཚུ་རི་གཡོན༔ ཅ་རི་ལྟ་དང་ཅེ་རི་ཉན༔ ཀུན་ལ་རྒྱུ་དང་བསྲོ་ལ་འགྲིམ༔ འགྲོ་བ་ལམ་དང་འབབ་པ་ཆུ༔

༄༅། །སྐྱེ་བ་ཤིང་ལ་གནས་པ་ཡི༔ ས་བདག་ཀླུ་གཉན་འཁོར་བཅས་རྣས༔ ཞི་བའི་གནས་འདིར་སྤྱན་འདྲེན་གྱི༔ གཡུ་ཤུག་སྔོན་པོའི་བསང་དུད་དང༔ ཞིམ་ངར་གསུར་གྱིས་མཆོད་པ་དང༔ དཀར་
གསུམ་མངར་གསུམ་ཕུད་ཀྱིས་མཆོད༔ བདག་དང་རྒྱུ་སྦྱོར་ཡོན་བདག་གིས༔ ཕྲག་དོག་རིམ་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱི་དད་པ་དང་ནི་དམ་ཚིག་གིས༔ ལྷ་ཆེན་
བརྒྱད་པོ་འཁོར་དང་བཅས༔ ཀླུ་ཆེན་བརྒྱད་པོ་འཁོར་དང་བཅས༔ གཟའ་ཆེན་བརྒྱད་པོ་འཁོར་དང་བཅས༔ ཕྱོགས་རྣམས་སྐྱོང་བ་འཁོར་དང་བཅས༔ འདོད་ཁམས་གནས་རིས་མན་ཆད་ནས༔
འཛམ་གླིང་བོད་ཀྱི་གཞི་བདག་རྣམས༔ ཞི་བའི་གནས་འདིར་སྤྱན་འདྲེན་གྱི༔ གཡུ་ཤུག་སྔོན་པོའི་བསང་དུད་དང༔ ཞིམ་མངར་གསུར་གྱིས་མཆོད་པ་དང༔ དཀར་གསུམ་མངར་གསུམ་ཕུད་ཀྱིས་མཆོད༔
བདག་དང་རྒྱུ་སྦྱོར་ཡོན་བདག་གིས༔ ཕྲག་དོག་རིམ་ནད་ཞི་བར་མཛོད༔ མི་མཐུན་རྐྱེན་ངན་བར་ཆད་བཟློག༔ ཀྱི་ཉོན་ཅིག་ས་བདག་ཀླུ་གཉན་རྣམས༔ ད་ནི་མཆོད་པ་འབུལ་བ་ནི༔ རྩི་ཤིང་སྣ་ཚོགས་

དྲི་ཞིམ་སྤོས༔ དཀར་གསུམ་མངར་གསུམ་ཞལ་ཟས་དང༔ ཞོ་དང་འོ་མ་སྦྲང་རྩི་དང༔ ཀུར་གུམ་ལ་སོགས་ཟ་ར་དང༔ ཀ་བུར་ལ་སོགས་སྨན་རྣམས་དང༔ གསེར་དངུལ་ལ་སོགས་རིན་ཆེན་ལྔ༔ གོས་
དང་བལ་མཚོན་སྟག་གཟིག་དང༔ འགྲོས་ཀྱི་གཡག་ལུག་ར་གསུམ་དང༔ རྟ་དང་མཛོ་དྲེལ་བ་གླང་ཁྱི༔ བྱ་སྦྲུལ་ཉ་སྦལ་ཀླུ་བཤོས་དང༔ གཡག་ལུག་སྟོང་ཤ་ཇ་ཆང་དང༔ མེ་ཏོག་བདུག་སྤོས་མཆོད་
པ་རྣམས༔ ཞལ་ཟས་སྤྱན་གཟིགས་ཕུན་སུམ་ཚོགས༔ འཇིག་རྟེན་གང་བར་བཀོད་པ་འདི༔ འདོད་ཡོན་ལོང་སྤྱོད་མཁོ་དགུར་ལྡན༔ མཐོང་ཚིམ་དགེ་བས་བདེ་བ་དང༔ མྱོང་བས་མི་མཐུན་ནད་རྣམས་
ཞི༔ དབང་པོ་ལྔ་ཡི་མཁོ་དགུ་ལྡན༔ དགོས་འདོད་ཅི་བསམ་འགྲུབ་པ་འདི༔ སྟོང་གསུམ་མི་མཇེད་གང་བ་ཡི༔ གཞི་བདག་ལྷ་ཀླུ་ཁྱེད་རྣམས་ལ༔ དགྱེས་ཤིང་མཉེས་པའི་མཆོད་པ་འབུལ༔ དབང་
པོའི་སྤྱོད་ཡུལ་ཚིམ་གྱུར་ཅིག༔ བདག་གི་དགེ་བའི་སྡོང་གྲོགས་མཛོད༔ ལྷ་ཡི་ཕྲག་དོག་ཞི་གྱུར་ཅིག༔ ལྷ་དང་འགལ་བ་མཆིས་ན་ཡང༔ ལྷ་ཡི་དབང་པོ་དང་གྱུར་ཅིག༔ ལྷ་ནད་ཡོད་ན་སོས་གྱུར་ཅིག༔

༄༅། །དར་སྣ་སྟག་གཟིག་ཟ་འོག་དང༔ འདོད་ཡོན་དཀར་གསུམ་ཕུད་རྒོད་ཀྱི༔ བར་སྣང་གཉན་རྣམས་མྱོས་གྱུར་ཅིག༔ གཉན་དང་འགལ་བར་མཆིས་གྱུར་ན༔ གཉན་གྱི་ཕྲག་དོག་ཞི་གྱུར་ཅིག༔
གཉན་གྱི་དབང་པོ་དང་གྱུར་ཅིག༔ གཉན་ནད་ཡོད་ན་སོས་གྱུར་ཅིག༔ ལ་སྨན་བཟང་དྲུག་དྲི་ཞིམ་སྤོས༔ ཀ་ར་བུ་རམ་སྦྲང་རྩི་ཡི༔ འོག་ཕྱོགས་ཀླུ་རྣམས་མཉེས་གྱུར་ཅིག༔ ཀླུ་དང་འགལ་བ་མཆིས་
གྱུར་ན༔ ཀླུ་ཡི་ཕྲག་དོག་ཞི་གྱུར་ཅིག༔ ཀླུ་ཡི་དབང་པོ་དང་གྱུར་ཅིག༔ ཀླུ་ནད་ཡོད་ན་སོས་གྱུར་ཅིག༔ ཀྱཻ་ད་ནས་བཟོད་པར་གསོལ་བ་ནི༔ རྣལ་འབྱོར་བདག་ཅག་འཁོར་བཅས་དང༔ རྒྱུ་སྦྱོར་ཡོན་
གྱིས་བདག་པོ་ཡི༔ ཕ་མྱེས་སྔ་རབས་འདས་པ་ནས༔ བུ་ཚ་ཕྱི་རབས་ཡན་ཆད་ཀྱི༔ མ་རིག་དབང་དུ་གྱུར་བ་ཡི༔ གཞི་བདག་ལྷ་ཀླུ་ཁྱེད་རྣམས་ལ༔ ཐུགས་དང་འགལ་བར་གྱུར་བ་ཡི༔ ས་གཉན་
བསྐོས་དང་ཆུ་གཉན་རྙོག༔ ཤིང་གཉན་བཅད་དང་རྡོ་གཉན་ཀློག༔ གང་ཡང་བྱས་པ་མ་མཆིས་སོ༔ གལ་ཏེ་མཆིས་ན་བཅོས་པ་ཡིན༔ དེ་ཀུན་གནོད་པ་མེད་པར་མཛོད༔ མཁར་ལས་བྱས་དང་ཞིང་

གཉན་རྨོས༔ རོ་གཉན་ཁུར་དང་མནའ་གཉན་བསྐྱལ༔ གང་ཡང་བྱས་པ་མ་མཆིས་སོ༔ གལ་ལྟེ་མཆིས་ན་བཅོས་པ་ཡིན༔ དེ་ཀུན་གནོད་པ་མེད་པར་མཛོད༔ དམེ་དང་ནལ་དང་རྨུག་པ་དང༔ གཟའ་
སྐར་ངན་པ་ཕྱོགས་མེད་སོགས༔ ཐབ་གཞོབ་མཁོན་དང་ཟས་ངན་ཟོས༔ གང་ཡང་བྱས་པ་མ་མཆིས་སོ༔ གལ་ལྟེ་མཆིས་ན་བཅོས་པ་ཡིན༔ དེ་ཀུན་གནོད་པ་མེད་པར་མཛོད༔ ཁྲག་ཐབས་དང་ནི་
ཆུ་ཐབས་དང༔ དཀར་ཐབས་དང་ནི་དམར་ཐབས་དང་༔ གང་ཡང་བྱས་པ་མ་མཆིས་སོ༔ གལ་ལྟེ་མཆིས་ན་བཅོས་པ་ཡིན༔ དེ་ཀུན་གནོད་པ་མེད་པར་མཛོད༔ ཀྱི་བསང་གྱི་མཆོད་པ་འབུལ་རྣམས་
བྱོན༔ ད་ནི་ཕྲིན་ལས་བཅོལ་པ་ནི༔ རྣལ་འབྱོར་བདག་ཅག་འཁོར་དང་བཅས༔ རྒྱུ་སྦྱོར་ཡོན་གྱི་བདག་པོ་ལ༔ གནོད་ཅིང་འཚེ་བར་བྱེད་པ་ཡི༔ ལྷ་སྲིན་སྡེ་བརྒྱད་གདུག་པ་བཟློག༔ མོ་ངན་རྨི་ལམ་
ངན་པ་བཟློག༔ ལྟས་ངན་བརྒྱད་བཅུ་རྩ་གཅིག་བཟློག༔ ཡེ་འབྲོག་སུམ་བརྒྱ་དྲུག་ཅུ་བཟློག༔ རྒྱལ་བསེན་འདྲེ་མོའི་གདུག་པ་བཟློག༔ བྱད་དང་རྦོད་གཏོང་ཐམས་ཅད་བཟློག༔ ནད་དང་ཉེ་བར་འཚེ་

༄༅། །བ་བཟློག༔ ལོ་ཀེགས་ཟླ་ཀེགས་ཞགས་གེགས་བཟློག༔ མི་མཐུན་ཕྱོགས་རྣམས་ཞི་བར་མཛོད༔ ཐབས་གཞོབ་མཁོན་གསུམ་ཅི་མཆིས་པ༔ ཞི་བར་གྱུར་ཅིག་བསལ་དུ་གསོལ༔ རྣོལ་འབྱོར་
བདག་ཅག་ཡོན་མཆོད་ལ༔ ནད་དང་གནོད་པ་ཞི་བར་མཛོད༔ ཚེ་དང་དཔལ་འབྱོར་རྒྱས་པར་མཛོད༔ མི་དང་མི་མིན་དབང་དུ་བསྡུས༔ དགྲ་བགེགས་གདུག་པ་བཟློག་དུ་གསོལ༔ བདག་དང་རྒྱུ་
སྦྱོར་ཡོན་བདག་ལ༔ མི་ལ་ན་ཚ་མ་བཏང་ཅིག༔ ཕྱུག་ལ་གོད་ཁ་མ་བཏང་ཞིག༔ ཞིང་ལ་བཙའ་སད་སེར་གསུམ་མ་བཏང་ཞིག༔ ནད་མེད་ཚེ་དང་ལྡན་པ་དང༔ ལོ་ཡག་མཁོ་རུ་འཕེལ་བ་དང༔ རྨང་
པོ་བུ་དང་ལྡན་པར་མཛོད༔ རྟག་ཏུ་བཙན་ཞིང་ཕྱུག་པ་དང༔ རྒྱུན་དུ་འཕེལ་ཞིང་དར་བར་མཛོད༔ བསམ་པ་ཡིད་བཞིན་དོན་རྣམས་ཀུན༔ ད་ལྟ་ཉིད་དུ་འགྲུབ་པར་མཛོད༔ ཡུལ་རི་འདི་དང་རྒྱལ་
ཁམས་སུ༔ བཀྲ་ཤིས་བདེ་གཤེགས་འགྲུབ་གྱུར་ཅིག༔ བདག་དང་ཡོན་མཆོད་འཁོར་བཅས་ལ༔ དངོས་སྒྲུབ་མ་ལུས་རྩལ་དུ་གསོལ༔ པདྨ་འབྱུང་གནས་བདག་ཉིད་ཀྱིས༔ ཕྱི་རབས་རྣལ་འབྱོར་དོན་

ཆེད་དུ༔ ཞི་བ་དཀར་པོ་བྱ་བ་ནི༔དེ་ཡང་འདི་ཉིད་བྱ་བ་ནི༔ དུས་བཟང་ཡར་ངོ་མར་ངོ་དང༔ ནད་པ་ཡོད་དམ་སྤྱིའུ་གསོ༔ ཡམ་ནད་ཚོགས་རྣམས་གཅོད་པ་དང༔ བསྲུང་དང་བཟློག་དང་མཁར་ལས་
བྱེད༔ བཀྲ་ཤིས་ལས་ཀ་གང་བྱེད་ཀྱང༔ཀུན་གྱིས་སྔོན་དུ་འགྲོ་བར་བྱ༔ ༈དེ་ལ་མོ་རྩིས་དང་ས་བདག་ཀླུ་གཉན་ཐམས་ཅད་ཤིན་ཏུ་འཁྲུགས་པའི་སྐབས་སུ། བཤགས་འབུམ་གྲངས་མང་པོ་འདོན་དགོས་པའི་དུས་སུ་བསང་དང་མཆོད་པ་རྒྱས་པར་བྱ་
ཞིང་མཆོད་གནས་འདོན་དགོས་པའི་དུས་སུ་བསང་དང་མཆོད་པ་རྒྱས་པར་བྱ་ཞིང་། མཆོད་གནས་འདོན་པ་ཤིན་ཏུ་བཟང་པོ་གང་འོས་ཀྱི། བསམ་པ་བློ་བརྟན་པར་སེམས་བསྐྱེད་རྒྱ་ཆེ་བའི་ངང་ལས་གོང་བཤགས་འབུམ་རྒྱས་པ་ཚར་གཅིག་གིས་མཐར་བསྡུས་འདི་གསོག་པར་བྱའོ།

༄༅། །ས་བདག་བཤགས་འབུམ་ཆུང་བ་བཞུག་སོ། །ཀྱེ་བླ་མ་ཡི་དམ་མཁའ་འགྲོ་ཆོས་སྐྱོང་ལ། །ཉེས་འགལ་ཅི་མཆིས་མཐོལ་ལོ་བཤགས། །བདག་དང་རྒྱུ་སྦྱོར་ཡོན་བདག་གི །སངས་རྒྱས་ཆོས་དང་དགེ་འདུན་
དང་། །སྐུ་གསུང་ཐུགས་ལ་འགལ་བ་བཤགས། །དམ་ཅན་བཀའ་སྐྱོང་སྲུང་མ་དང་། །ལུས་ངག་ཡིད་གསུམ་གནོང་ཞིང་བཤགས། །ཉེས་བྱས་ལྷ་སྲུང་ཚོགས་ལ་བཤགས། །བཤགས་པ་བྱས་ན་ཉེས་
སྒྲུབ་དག་གྱུར་ཅིག །ཡིག་བརྒྱ་བཟླ། ཀྱི་སྣང་སྲིད་ས་བདག་ལྷ་ཀླུའི་ཚོགས། །ཁ་ཉེས་ལག་ཉེས་མཐོལ་ལོ་བཤགས། །ཀླུ་གཉན་ས་བདག་གཞི་བདག་ཚོགས། །གཟའ་ཉེས་སྐར་ཉེས་དུས་ཚོད་ཉེས། །
ས་བདག་ཀླུ་གཉན་ཉེས་འགལ་བཤགས། །ས་བརྐོ་རྡོ་ཀློག་རྩི་ཤིང་བཅད། །ཁང་པ་མར་བཤིགས་ཡར་ལ་བྱས། །ས་བདག་ཀླུ་གཉན་ཉེས་འགལ་བཤགས། ས་གཉན་རྐོ་དང་རྡོ་གཉན་བཅག །རི་
གཉན་བསྲེགས་དང་ཆུ་གཉན་སྐམས། །གནས་བདག་ལྷ་ཀླུ་གཉན་ལ་མཐོལ་ལོ་བཤགས། །རྒྱུ་སྦྱོར་ཡོན་བདག་འཁོར་བཅས་ཀྱིས། །མ་རིག་རྨོངས་དང་མི་ཤིས་འཐིབ། །མ་རིག་ཉེས་སོགས་མཐོལ་

ལོ་བཤགས། །དུས་ཚོད་མི་འཚོགས་གཟའ་སྐར་འཁྲུགས། །ལོ་ཟླ་ཞག་དུས་རྩི་ས་ནོར། །ས་བདག་ཀླུ་གཉན་ཕྲོག་དོག་སྐྱེས། །མ་རིག་གོ་ནོར་མཐོལ་ལོ་བཤགས། །བཀའ་ཡི་ལྷ་སྲིན་ཐམས་ཅད་
བཅས། །ཉེས་པའི་བཤགས་པ་དེ་རིང་བྱས། ས་བདག་གཉན་བདག་གཏེར་བདག་བཅས། །གཞི་བདག་དཀོར་བདག་ཡུལ་བདག་བཅས། །བྱས་པའི་འགལ་བ་དེ་རིང་བཤགས། །ཀྱཻ་སྣང་སྲིད་ས་
བདག་ཀླུ་གཉན་ལ། །སྔར་ཉེས་ཕྱིར་ཉེས་ད་ལྟ་ཉེས། །ཕ་མྱེས་ཡང་མྱེས་མན་ཆད་དང་། །བུ་ཚ་ཡང་ཚ་ཡན་ཆད་ཉེས། །ཉེས་འགལ་ས་བདག་ཀླུ་ལ་བཤགས། །འདིར་ཚོགས་ལྷ་སྲིན་སྡེ་བརྒྱད་དང་། །
ས་བདག་ཀླུ་གཉན་ཐམས་ཅད་ལ། །ཡོན་བདག་ཕོ་མོ་ཐམས་ཅད་ཀྱི། །མཆོད་པ་སྣ་ཚོགས་འབུལ་བ་ཡི། །བཟུང་བ་ཐོང་ལ་བཅིང་བ་ཁྲོལ། །བསྡམས་པ་ཀློད་ལ་མནན་པ་ཁྱོག །ན་བ་སོས་ལ་གཟེར་
བ་བྱུང་། །གོས་པ་སྦྱོར་ལ་གནོད་པ་སྤོང་། །ད་ནི་ཕྱིན་ཆད་གནོད་པ་མ་བྱེད་ཅིག །ལུས་ཀྱི་སྒོ་ནས་ཕྱག་གི་བཤགས། །ངག་གི་སྒོ་ནས་ཚིག་གི་བཤགས། །ཡིད་ཀྱི་སྒོ་ནས་འགྱོད་པས་བཤགས། །

༄༅། །ལུས་ངག་ཡིད་གསུམ་གུས་པས་བཤགས། །ཕྱག་འཚལ་མཆོད་བསྟོད་བཤགས་པར་བྱ། །མི་དགེ་ཉེས་སྒྲིབ་དག་པར་མཛོད། །གདུག་རྩུབ་སེལ་བ་མཛད་དུ་གསོལ། །མི་མཐུན་གནོད་པ་བཟློག་
པར་མཛོད། །བདག་གཞན་ལྷུན་གྲུབ་ཀྲ་ཤིས་ཤོགདགེའོ།
༄༅། ལྷ་ཀླུ་གཉན་གསུམ་གྱི་བཤགས་པ་ནི། ཀྱཻ་བདག་དང་རྒྱུ་སྦྱོར་ཡོན་བདག་གིས། །གར་འགྲོ་གར་འདུག་གནས་པའི་ཚོགས། །ཡུལ་ཕྱོགས་འདི་ལ་བརྟེན་པའི་གནས། །ལྷ་ཀླུ་གཉན་གསུམ་ཁྱེད་རྣམས་ལ། །
ཕ་མ་སྔ་རབས་འདས་པ་དང་། །བུ་ཚ་ཕྱི་རབས་ཡན་ཆད་དུ། །ས་གཉན་རྐོས་དང་རྡོ་གཉན་བསླང་། །ཆུ་གཉན་དཀྲུགས་དང་ཤིང་གཉན་བཅད། །མ་རིག་མ་ཤེས་ཅི་བགྱིས་པ། །མ་རིག་མ་ཤེས་ཅི་
བགྱིས་པ། །མཐོལ་ལོ་བཤགས་སོ་དག་གྱུར་ཅིག།ཅེས་རིག་འཛིན་ཉི་མ་གྲགས་པས་བསང་མཆོད་ནས་ཁོལ་དུ་བྱུང་བ་འདི་ནི་ར་ག་ཨ་གསེས་མཛད་པའོ། དགེའོ།དགེའོ། དགེའོ། བཀྲ་ཤིས་པར་གྱུར་ཅིག།

༄༅།།རྨ་བྱ་དུག་འཇོམས་མི་གཙང་ཉམས་གྲིབ་ཀུན་སེལ་བཞུགས།།

༄༅། །རྩ་བ་གསུམ་ལ་ཕྱག་འཚལ་ལོ། རྣལ་འབྱོར་པའི་བསྙེན་བསྒྲུབ་ལ་འཇུག་དུས་སམ། འཕྲལ་རྐྱེན་ངན་པའི་རྣམ་རྟོག་ལས་བྱུང་བའི་ཉམས་གྲིབ་དང་མི་གཙང་བའི་ནད་གདོན་ལ་སོགས་བསལ་ཐབས་ལ། དུག་ཤིང་སྟག་མ་རི་ལྗག་སུར་ནག་ཐང་ཕྲོམ་ཐར་ནུ།
སྟག་འུ་ཆུང་། བོང་བ། ཐང་དམར་ལ་སོགས་དུག་ཤིང་སྣ་ཚོགས་ཀྱི་ཆུན་པོ་བཅིང་བའི་ནང་དུ་ཝ་ཤ་དང་གཞན་ཡང་ལྡོང་རོ་མཁར་འོང་། བཙའ་ཆུ་སོགས་དུག་རིག་ཀྱི་རྫས་སྣ་ཚོགས་བླུག་པ་ལ་མེ་སྦར་ཏེ། ལག་ཏུ་རྩའི་མདངས་ཐོག་ལ་འདི་སྐད་དོ། ༀ་མ་ཧཱ་མ་
ཡུ་རི་བིཏྱ་རཱ་ཛྙཱཻ་ཧཱུྃ་ཧཱུྃཿཕཊ་ཕཊ་སྭཱཧཱ། རང་ཉིད་སྐད་ཅིག་གི་རྨ་བྱ་ཆེན་པོ་དུག་སེལ་མ་སྐུ་མདོག་ལྗང་ཀུ་ཞལ་གཅིག་ཕྱག་གཉིས་གཡས་རྨ་བྱའི་མདངས་དང་། གཡོན་བདུད་རྩིའི་བུམ་པ་
འཛིན་པ། འཇིག་རྟེན་ཁམས་ཀྱི་དུག་ལྔ་དང་སྨེ་རྩོག་མནོལ་གྲིབ་ཐམས་ཅད་འཇོམས་པའི་སྐུར་གྱུར། དེའི་ཐུག་གར་ཟླ་བའི་སྟེང་དུ་མུཾ། ལྗང་ཀུའི་མཐའ་བསྐོར་དུ་ཨོཾ་མ་ཧཱ་མ་ཡུ་རི་བིཏྱ་

༄༅། །རཱ་ཛྙཱཻ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་པས་སྔགས་ཀྱིས་བསྐོར་བར་བསམ། སྔགས་ཕྲེང་ལས་འོད་ཟེར་འཕྲོས་པས་ཕྱི་སྣོད་འབྱུང་བ་ལྔའི་དུག་རིག་རྣམས་དབྱུང་ཞིང་། ནང་བཅུད་སེམས་ཅན་
ཐམས་ཅད་ལ་ཉོན་མོངས་པ་དུག་ལྔ་དུག་གསུམ་གྱི་རྒྱུ་ལས་བྱུང་བའི་ནད་གདོན་སྡུག་བསྔལ་སྡིག་སྒྲིབ་བག་ཆགས་སྨེ་རྩོགས་མནོལ་གྲིབ་ཐམས་ཅད་སྦྱངས་ནས་དག་པར་གྱུར། བར་བསམ་
ལ། སྔགས་བཟླས། དུག་མེ། ཨོཾ་སྭ་བྷཱ་ཝས་སྦྱངས་ཞིང་། མདུན་གྱི་དུག་བཾ་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་དུག་མེ་དམར་ནག་ཕྱུ་རུ་རུ་འབར་ཞིང་དུག་གི་དུ་བ་ཐུ་ལུ་ལུ་
འཐུལ་བའི་དབུས་སུ་ཁཾ་ནག་པོ་ཡོངས་སུ་གྱུར་པ་ལས་དུག་སྦྲུལ་ནག་པོ་མགོ་དགུ་པ་ཤིན་ཏུ་ཆེ་ལ་འཇིག་ཤིང་རྔམས་པ་ཁ་དགུ་གྱེན་ལ་གདེངས་ཤིང་མིག་དགུ་བསྒྲད་པ། མཆེ་བ་བཞི་

བཞི་གཙིགས་ཤིང་ལྕེ་དགུ་མྱག་མྱག་བྱེད་པ་ནད་རིམས་དང་གདོན་བགེགས་རྨེ་རྩོགས་མནོལ་གྲིབ་ཐམས་ཅད་འཇོམས་པའི་མཉེན་པོར་གྱུར་པ་ལས་འོད་ཟེར་སྔོ་དམར་ཕྱོགས་མཚམས་ཐམས་ཅད་
དུ་འཕྲོས་པའི་འཇིག་རྟེན་ཁམས་ཀྱི་སེམས་ཅན་ཐམས་ཅད་ཀྱི་ནད་རིམས་དང་གདོན་བགེགས་ཐམས་ཅད་དང་འབྱུང་བ་ལྔ་ལས་གྱུར་པའི་མཐོང་བའི་དུག་དང་། རེག་པའི་དུག་དང་། ཁ་རླངས་གི་
དུག་དང་། བསམ་པའི་དུག་དང་། སྦྱོར་པའི་དུག་དང་། འཇིག་རྟེན་དང་འཇིག་རྟེན་ལས་འདས་པའི་ལྷ་དང་བསྲུང་མ་རྣམས་ཀྱི་མི་འདོད་པ་མི་བཞེད་པས་རྨེ་རྩོག་ཐམས་ཅད་དང་། གནས་ཁང་
བསྒྲུབ་ཁང་འདི་རུ་བཤམས་པའི་ལྷ་རྟེན་མདའ་དར་མཆོད་རྫ་ས་སྒྲུབ་རྫས་རྟེན་རྫས་བསྐངས་རྫ་ས་ཡོ་བྱད་རྣམས་ལ་སེར་སྣ་བག་ཆགས་ལས་བྱུང་བའི་རྨེ་རྩོགས་སྐྱོན་གྱི་གོས་པ་ཐམས་ཅད་དང་། བདག་
ཆགས་ཡོན་མཆོད་འཁོར་དང་བཅས་པ། རྣམས་ལ་རྣམ་པར་རྟོག་པའི་བག་ཆགས་ལས་བྱུང་བའི་སྡིག་སྒྲིབས་ཉེས་ལྟུང་རྨེ་རྩོགས་མནོལ་གྲིབ་ནད་རིམས་དང་གདོན་བགེགས་ལ་སོགས་མི་གཙང་བ་

༄༅། །ཐམས་ཅད་རང་དབང་མེད་པར་འོད་ཟེར་སྔོ་དམར་གྱི་ཚུལ་དུ་བསྡུས་ནས་དུག་སྦྲུལ་ནག་པོ་མགོ་དགུ་པའི་ཁ་ལ་སིབ་སིབ་ཐིམ་ནས་ཧབ་ཧབ་མྱག་མྱག་ཟོས་པར་བསམ། ཨོཾ་མ་ཧཱ་མ་ཡུ་རི་བིཏྱ་
རཱ་ཛྙཱཻ་ཧཱུྃ་ཧཱུྃ་ཕཊ་ཕཊ་སྭཱ་ཧཱཿ ༀ་ཨེ་ཀ་བྷི་ས་ཕུད་ཕུད་སྭཱ་ཧཱཿ ཨ་ཝ་བྷི་ས་ཕུད་ཕུད༴ དེ་ཙོ་བྷི་ས་ཕུད་ཕུད༴ བྷ་ཡུ་བྷི་ས་ཕུད་ཕུད༴ ར་ཙ་བྷི་ས་ཕུད་ཕུད༴ སརྦ་བྷི་ས་ཕུད་ཕུད༴ དེ་ཝ་བྷིས༴ ན་ག་བྷི་ས༴
ཨ་སུ་ར་བྷི་ས༴ ག་ཏུ་ཊ་བྷི་ས༴ ཀུ་བེ་ར་བྷི་ས༴ གྷནྡྷར་བྷི་ས༴ རཀྴ་བྷི་ས༴ ཡཀྴ༴ མ་ནུ་བྷི༴ མ་ནུ་སྨ་ར༴ བྷུ་མི༴ པ་ཏི༴ སརྦ་བྷི་རི་བྷི་ས༴ སརྦ་ཀླག་ཤ༴ ཚིནྡྷ་ཚིནྡྷ་ཧཱུྃ་ཕཊཿ བྷིནྡྷ་བྷིནྡྷ་ཧཱུྃ་ཕཊཿ
ད་ཧ་ད་ཧ་ཧཱུྃ་ཕཊཿ པ་ཙ་པ་ཙ་ཧཱུྃ་ཕཊཿ ཁ་ཁ་ཁྷཱི་ཁྷཱི། ཧཱུྃ་ཧཱུྃ་ཧཱུྃ། ཕཊ་ཕཊ་ཕཊཿ ༀ་རྨ་མ་མ་རྨ་རྨ་སརྦ་བྷི་ས་ཨ་པ་ན་ཡེ་སྭཱ་ཧཱ། ཁཾ་ཧ་ལ་ཧ་ལདྲག་ཁཾ། ཕུ་རུ་ཕུ་རུ་དྲག་ཁཾཿ ཀུ་ཀུ་ལ་ནི་སྲི་ཐཾ་ཐོད། སྲཾ་སྲཾ།
དྲཾ་དྲཾ། མཾ་མཾ། ཀླཾ་ཀླཾ། ཡ་བ་བྷི་དེ་ཐུ་ལུ་ཀུ་ལུ་ཡེ་སྭཱ་ཧཱཿ ཅེས་དུག་འཇོམས་གཟུང་མང་དུ་བཟླ་འམ། དགྲ་ཆོས་དུག་ཕྱུངས་ནིཿ ཀྱཻ་དུག་འདི་ནི་ཆོ་རི་ཆོ། དུག་འདི་ནི་འབྲང་རེ་རིང་། དགུ་གི་མེས་པོ་ནི་གནམ་ཡིན། དུག་གི་

༄༅། །ལ་དུག༴ སོ་ཐོག་ནག་པོའི༴ ལྷ་རྟེན་ནས་ལ༴ རཾ་ས་ཡིག་སོའི༴ ལྷ་རྟེན་མདའ་ལ་དུག༴ ཤིང་ནག་མདའ་ཡི༴ དགྲ་ལྷའི་ས་ན༴ མཚོན་གྱི་རྟོག་དུག༴ མི་གྲངས་པ་ན་དུག༴ དམེ་རྩོགས་ནལ་
གྱི༴འབག་འབོག་རྩག་རྩོགས་གི༴ རློམ་སེམས་ཕུད་ཉམས་ལྷག་ཆད་ཀྱི༴ གཞན་ཡང་མཆོད་རྫས་ཡོ་བྱད་འདི་དག་ལ་རོ་བག་གཤིན་ཆགས་ཅི་ཡོད་པ། དེ་དག་ཐམས་ཅད་དུག་མར་ཕྱུང་ལ་ཆགས་
མར་བསལ་ལོ། དམེ་མུག་ནལ་གསུམ་གྱི་དུག༴ སྔ་ཐན་འཚེ་གསུམ་གྱི༴ སྲིད་པའི་འདྲེ་དགུའི༴ གཙུག་ལགས་ཁང་གི་གདོན་བཅུའི་དུག་མར༴ རྩོག་རྨེ་བང་གྲིབ་དང་། མི་བར་ན་ཡང་ཀྱང་ལྷ་བར་
ན་དོག་པ། ལྷ་བར་ན་ཡང་ཀྱང་མི་བར་ན་དོག་པ། རྒྱུ་ཆུང་བ་ཕུད་ཉམས་པ། ཆེ་ཟིན་བསམ་ནས་ཚུར་ལ་བཅད་པ། ཆུང་ཟིན་བསམ་ནས་ཕར་ལ་བསྣན་པ། མཐོ་བགོམ་དམའ་བཅག་ཅི་སོང་བ་དེ་དག་
ཐམས་ཅད་དུག་ནག་རིམ་དགུ་འདིས་དུག་མར་ཕྱུང་ལ་ཆགས་མར་བསལ་ལོ། ཡས་མར་ཕུད་དོ། མགྲིན་མར་བཏོན་ནོ། ༀ་ཨཱཿཧཱུྃཿ ཕུད་ཀྱི་མངའ་བདག་མགྲོན་གྱིས་གཙོ་བོ། བཀའ་རྒྱུད་བླ་མ་ཡི་

ཕྱི་མོ་ནི་ས་ཡིན། ཕ་ནི་ཐང་ཕྲོམ་མགོ་བོ་ཆེ། མ་ནི་ཐར་ནུ་ཞོ་མོ་ཆེ། བུ་ནི་རེ་ལྔགས་སེའུ་ཐུང་། ཤིང་དུག་སྟག་མ་དང་། ས་དུག་བོང་བ་དང་། རྡོདུག་མཁར་གོང་དང་། མེ་དུག་སོལ་བ་དང་། ལྕགས་
དུག་སོ་ཐོག་དང་། ཆུ་དུག་ན་ཆུ་བཙའ་ཅན་དང་། དུག་ནག་རིམ་དགུ་འདི་རྣམས་ཀྱི། བླ་མ་ཡི་དམ་མཁའ་འགྲོ་རྣམས་ཀྱི་མི་བཞེད་པ། ཆོས་སྐྱོང་བསྲུང་མ་རྣམས་ཀྱི་མི་བཞེད་པ། སྟེང་ལྷ་ཁང་རྣམས་
ཀྱི་མི་བཞེད་པ། བར་གཉན་ཁམས་རྣམས༴ འོག་ཀླུ་ཁམས་རྣམས༴ ས་གཞི་ས་བདག་རྣམས༴ ཡུལ་ལྷ་བཟོ་དོར་རྣམས་ཀྱི་མིལྷ་སྨན་ཀླུ་སྨན་རྣམས་ཀྱི༴ གཏོད་སྡེ་འཁོར་དང་བཅས་པ་རྣམས་ཀྱི་
མི་འདོད་པ་མི་བཞེད་པ་དེ་དག་ཐམས་ཅད་དུག་མར་ཕྱུང་ལ་ཆགས་མར་བསལ་ལོ། ཀྱཻ་ལྷ་གཞི་འདི་ལ་དུག་སོང་ན། རེ་བ་ནག་པོའི་དུག་མར་ཕྱུང་། ལྷ་རྟེན་གསེར་མ་དུག་སོང་ན། སྡོང་རོ་སེར་པོའི་
དུག་མར༴ ལྷ་རྟེན་དངུལ་ལ་དུག༴ ཞ་ཉེ་ནག་པོའི་དུག༴ ལྷ་རྟེན་གཡུ་ལ༴མཐིང་ཤུན་སྔོན་པོའི༴ ལྷ་རྟེན་དུང་ལ་དུག༴ མཐིང་ཞད་མགྲོན་བུའི༴ ལྷ་རྟེན་ཤེལ་ལ༴ ལྷང་ཚེར་ཉེ་སྣའི༴ ལྷ་རྟེན་ལྕགས་

དམ་ལྷ་ཚོགས། དཔའ་བོ་མཁའ་འགྲོ་ཆོས་སྐྱོང་བསྲུང་མནོར་ལྷ་གཏེར་བདག་དཔལ་མགོན་བསྟན་མ་མགུར་ལྷ་དགེ་བསྙེན། ཡུལ་ལྷ་གཞི་བདག་དང་བཅས་པ་རྣམས་ཀྱི་མི་འདོད་པ་མི་བཞེད་པ་
ཐམས་ཅད་དུག་མར་ཕྱུང་ལ་ཆགས་མར་བསལ་ལོ། དཀྱིལ་འཁོར་མཆོད་རྫས་སྒྲུབ་རྫས་བརྟེན་རྫས་བསྐང་རྫས་སྤྱན་གཟིགས་སྤྱོད་ཟས་གོས་མི་ནོར་ལོང་སྤྱོད་དང་བཅས་པ་ལ་དམེ་མུག་ནལ་གསུམ་
རོ་བག་གཤིན་ཆགས་གི་དྲི་མ་དང་མཐོ་བགོམ་པ། དམའ་བཅག་པ་ཅི་སོང་བ་ཐམས་ཅད་དུག་ནག་རིགས་དགུ་འདིས་དུག་མར་ཕྱུངས་ལ་ཆགས་མར་བསལ་ལོ། ཡས་མར་ཕུད་དོ། མགྲིན་མར་
གཏན་ནོ། དེ་ནས་ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི་བཀའ་བདེན༴ གསང་སྔགས་
རིག་སྔགས་གཟུངས་སྔགས་སྙིང་པོ་ཕྱག་རྒྱ་ཏིང་འཛིན་རྒྱུ་འབྲས་བསླུ་བ་མེད་པ་ཆོས་ཉིད་དེ་བཞིན་ཉིད་ཀྱི་བདེན་པ་དང་། ཁྱད་པར་དུ་ཡི་དམ་རྩ་གསུམ་རྒྱལ་བ་རྒྱ་མཚོ་ཆོས་སྐྱོང་བསྲུང་མའི་ཚོགས་

༄༅། །དང་བཅས་པ་རྣམས་ཀྱིས་བདེན་པ་དང་། བདེན་པ་ཆེན་པོའི་མཐུ་དང་བྱིན་གྱིས་རླབས་པ་ལ་བརྟེན་ནས། རྨེ་རྩོགས་མནོལ་གྲིབ་ཐམས་ཅད་བསྡུས་པའི་དུག་ཟོར་འདི་ཉིད་བཀའ་ལ་མི་ཉན་
ཅིང་དབང་དུ་མི་འདུས་པའི་དམ་སྲི་འབྱུང་པོ་གདོན་བགེགས་ལོག་པར་འདྲེན་པ་རྣམས་དང་། བསམ་ངན་སྦྱོར་རྩུབ་ཤོམ་པའི་སྡང་བྱེད་དགྲ་བོ་བྱད་མ་ལྷ་སྲུང་དང་བཅས་པའི་སྟེང་དུ་བསྒྱུར་ཅིག་བྷྱོ་
བྷྱོ་བཟློག་བཟློག་བྷྱོ་བཟློག་ཅིག། ཅེས་དུག་བམ་དེ་ཉིད་གནས་ཁཾ་དང་ཡོ་བྱད་རྣལ་འབྱོར་པ་དཔོན་སློབ་ཡོན་མཆོད་མི་ནོར་ཐམས་ཅད་ལ་བསྐོར་ཞིང་མཐར་དགྲ་ཕྱོགས་སུ་ཟོར་དུ་འཕེན་པར་བྱའོ། སརྦ་མངྒ་ལམ།

༄༅། །ཁྲུས་ཆབ་གསོལ་བ་ནི༔ ཀྱེ་དག་བྱེད་གཙང་བྱེད་ཆུ་གཙང་འདི། །ཤར་ཕྱོགས་སེང་གེ་དཀར་མོའི་ཁ་ནས་འབབ་པའི་ཆབ། །ལྷ་ཕྱོགས་གཡུ་འབྲུག་སྔོན་མོའི་ཁ་ནས་འབབ་པའི་ཆབ། །ནུབ་ཕྱོགས་
བྱ་དམར་པོའི་ཁ་ནས་འབབ་པའི་ཆབ། བྱང་ཕྱོགས་རུ་སྦལ་རྒྱལ་པོའི་ཁ་ནས་འབབ་པའི་ཆབ། །གཙང་ཆབ་ཆེན་པོ་འདི་དག་གི །བླ་མ་ཡི་དམ་མཁའ་འགྲོའི་ཚོགས་ལ་སྐུ་ཁྲུས་གསོལ། མི་གཙང་
དྲི་མ་དག་གྱུར་ཅིག། །ཆོས་སྐྱོང་བསྲུང་མའི་ཚོགས་ལ་སྐུ་ཁྲུས་གསོལ། མི་གཙང་དྲི་མ་དག༴ སྟེང་ལྷ་ཁམས་རྣམས་ལ༴ མི་གཙང་དྲི་མ༴ བར་གཉན་ཁམས་རྣམས་ལ༴ མི་གཙང་དྲི་མ༴ འོག་ཀླུ་
ཁམས་རྣམས་ལ༴ མི་གཙང༴ ས་གཞི་ས་བདག་རྣམས་ལ༴ མི་གཙང་ཡུལ་ལྷ་གཞི་བདག་རྣམས༴ མི་གཙང་༴ ཟོ་དོར་ལྷ་སྨན་ཀླུ་སྨན་རྣམས་ལ༴ མི་གཙང༴ ལྷ་གཞི་ལྷ་རྟེན་རྣམས་ལ༴ མི་གཙང༴
མཆོད་པ་ཡོ་བྱེད་རྣམས་ལ་སྐུ་ཁྲུས་གསོལ། །མི་གཙང་དྲི་མ་དག་གྱུར་ཅིག །ཨོཾ་སྭ་བྷ་ཝ་སོགས་ནས་ཤུངྡྷེ྅་ཧཾ༔ ལྷ་བསང་ནི༔ ཀྱཻ་གླིང་བཞི་གླིང་མཆོག་ལྷོ་རྒྱལ་འཛམ་བུའི་གླིང་། །འཛམ་བུའི་གླིང་གི་བྱང་

ཤར་མཚམས། །རི་བོ་ཆེན་པོ་རྟ་རྣ་རི། །རྟ་རྣ་རི་ལ་ཤིང་གཅིག་སྐྱེས། །རྩ་བ་ཙནྡན་སྡོང་པོ་ལ། །རྩེ་མོ་ལྷ་ཤིང་སྣ་ཙོགས་སྐྱེས། །སྟག་པ་སེར་པོ་གསེར་གྱི་འདབ་མ་ཅན། །ཤུག་པ་སྔོན་པོ་གཡུ་ཡི་ལོ་མ་
ཅན། །མཁན་པ་སེར་པོ་གསེར་གྱི་ཐོག་བུ་ཅན། །ཉ་འབྲུག་སྨུག་པོ་མཆོང་གི་ཟེ་བ་ཅན། །སུར་བུ་དཀར་པོ་དུང་གི་མེ་ཏོག་ཅན། །ལྷ་ལུང་སྨན་ཤིང་བདུད་རྩིའི་དྲི་ངད་ཅན། །དེ་ལྟར་ཤིང་རྩི་སྣ་ཚོགས་
བསང་དུད་ཀྱིས། །ཕྱོགས་བཅུ་སངས་རྒྱས་རྣམས་ཀྱང་བསང་པར་བྱ། །བཀའ་བརྒྱུད་བླ་མ་རྣམས་ཀྱང་བསང༴ ཡི་དམ་ལྷ་ཚོགས་རྣམས་ཀྱང༴ མ་དང་མཁའ་འགྲོ་རྣམས་ཀྱང༴ ཆོས་སྐྱོང་བསྲུང་
མ་རྣམས་ཀྱང༴ དགྲ་ཆོས་ལྷ་དམགས༴ འཇིག་རྟེན་དཔལ་མགོན༴ བོད་ཁམས་བསྟན་སྐྱོང་རྣམས༴ འཛམ་གླིང་གཞི་བདག་རྣམས་ཀྱང༴ ས་བདག་ཀླུ་གཉན་རྣམས་ཀྱང༴ ཡུལ་ལྷ་ཟོ་དོར་རྣམས་
ཀྱང༴ མི་གཙང་དྲི་མ༴ གནས་ཁང་བསྒྲུབ་ཁང་འདི་ཡང་བསང་བར་བྱ། །དམེ་མུག་ནལ་གསུམ་གྱི་དྲི་མ༴ མཆོད་རྫས་སྒྲུབ་རྫས་རྣམས་ཀྱང༴ ཕུད་ཉམས་ལྷག་ཤོར་དྲི་མ༴རྣལ་འབྱོར་སྒྲུབ་པ་པོ་ཡང༴

༄༅། །ཉམས་གྲིབ་རྩོག་སྒྲིབ་དྲི་མ་དག༔ རྒྱུ་འབྱོར་ཡོན་བདག་རྣམས༴ དམེ་དམུག་ནལ་གསུམ་གྱི་དྲི་མ༴ མི་གཙང་བ་ཐམས་ཅད་ཞི་བ་ཤནྟིཾཀུ་རུ་ཡེ་སྭ་ཧཱཿ མཆོད་པ་བྱིན་རླབས་ནི༔ ཨོཾ་ཨཱཿཧཱུྃཿཧཱིཿ
ཕྱི་ནང་གསང་བའི་མཆོད་པ་འདི་དག་དང་། །སྨན་དང་རཀྟ་གཏོར་མ་བཅས་པ་རྣམས། ཡེ་ནས་རང་བྱུང་དག་པའི་ལྷུན་གྲུབ་ཕྱིར། །བསང་སྦྱངས་བྱིན་རླབས་མཚན་མའི་མཐའ་ལས་འདས། །འོན་
ཀྱང་ཀུན་རྫོབ་སྒྱུ་མའི་བག་ཆགས་རྣམས། རྣམས་འཕྲུལ་རོལ་པའི་བསང་ཞིང་བྱིན་གྱིས་རློབས། རཾ་ཡཾ་ཁཾ༔ རཾ་ཡེ་ཤེས་མེ་ཡི་ཉོན་མོངས་བག་ཆགས་བསྲེགས། ཡཾསྐྱོད་བྱེད་རླུང་གིས་མཚན་འཛིན་
བག་རྡུལ་གཏོར། ཁཾ་དག་བྱེད་ཆུ་ཡི་ཀུན་རྫོབ་དྲི་མ་འཁྲུ། བསྲེགས་གཏོར་བཀྲུས་པས་རྟོག་པའི་སྐྱོན་དང་བྲལ། རཾ་ཛྭ་ལ་རཾ༔ ཡཾ་ས་ཕ་ར་ཎ་ཕཊ༔ ཁཾ་བྷི་ཤུདྡྷེསཾ་ཧ་ར་ཎ་ཧཱུྃཿཨོཾ་ཨཱཿཧཱུྃ༔ ཨོཾ་ནི་སྤེལ་བྱེད་
སྐུ་ཡི་ཡིག་འབྲུར་གསལ ༈ཨཱཿནི་སྦྱངས་བྱེད་གསུང་གི་ཡིག་འབྲུར་གསལཿ ཧཱུྃ་ནི་སྒྱུར་བྱེད་ཐུགས་ཀྱི་ཡིག་འབྲུར་གསལ། །དཔག་མེད་རྣམ་དག་ཡེ་ཤེས་ཆེན་པོར་གྱུར༔ སྐུ་གསུང་ཐུགས་མཆོག་

ཨོཾ་དང་ཨཱ༔ཧཱུྃ་གིས། སྣོད་བཅུད་རྒྱུ་རྐྱེན་རྟེན་འབྲེལ་ནུས་མཐུར་ལྡན། ཨོཾ་སྣང་སྲིད་འདོད་ཡོན་ལོངས་སྤྱོད་མཆོད་པའི་ཚོགས ༈ཨཱཿརྣམ་དག་ལ་སོགས་དགྱེས་པ་སྐོངས་བར་བྱེད། ཧཱུྃ་གཟུགས་སྒྲ་དྲི་
རོ་རེག་བྱ་ནུས་བཅུད་ལྡན། །ཧོ༔ཕྱི་ནང་གསང་བའི་མཆོད་པ་བླ་ན་མེད། །ཨོྃ་ཨཱཿཧཱུྃཿཧོཿ བཛྲ་ཨརྒྷཾ་པ་ཏྱཾ་སོགས་ནས་ཤབྟ་ཨཿཧཱུྃཿ་ཧྲི་བྷནྡྷ་འཁོར་ཡུག་བདུད་རྩིའི་སྣོད་ཆེན་པོར། །དུག་ལྔ་དབྱིངས་སྒྲོལ་
རང་བྱུང་ཡེ་ཤེས་རྫས། །ཟག་མེད་བདེ་ཆེན་ལྷུན་གྲུབ་བདུད་རྩི་འཁྱིལ། །ལྷ་རྣམས་དགྱེས་པ་སྐྱོང་བའི་བཅུད་དུ་འཁྱིལ། །ཨོཾ་ཨཱཿཧཱུྃཿསརྦ་པཉྩ་ཨམྲྀཏ་ཧཱུྃ་ཧཱི༔ཐཱ༔ ཨཱ༔དབྱིངས་ཀྱི་རང་བཞིན་སྟོང་ཉིད་
ཀཱ་པ་ལར། ཡེ་ཤེས་ཆེན་པོ་བདེ་བའི་རཀྟ་མཆོག །དབྱིངས་དང་ཡེ་ཤེས་བདེ་སྟོང་དམར་འོད་འདྲེསཿ ཁུ་བ་རཀྟའི་རྒྱ་མཚོ་རྦ་རླབས་འཁྲུགསཿ ཨོཾ་ཨཱཿཧཱུྃཿ་ཧཱ་རཀྟ་ཛྭ་ལ་མཎྜལ་ལ་ཧཱུྃ་ཧཱིཿཐཱཿ ཧཱུྃ་སྣོད་
ཀྱི་འཇིག་རྟེན་ཡངས་པའི་གཏོར་གཞོང་དུ། །བཅུད་ཀྱི་སྐྱེ་འགྲོ་བྷ་ལིང་ཆེན་པོར་སྦྱརཿ རྒྱུ་རྐྱེན་རྟེན་འབྲེལ་ནུས་པས་བྱིན་རླབས་ནསཿ ཀུན་རྫོབ་མཚན་མའི་བག་ཆགས་སྐྱོན་དང་བྲལ། །ཨོཾ་ཨཱཿཧཱུྃཿ

༄༅། །མ་ཧཱ་བྷ་ལིངྟ་བྷ་ཏྲ་བྷ་ལིངྟ་སྭཱ་ཧཱ༔ ཧྲཱི༔ བླ་མ་ཡི་དམ་མཁའ་འགྲོ་འཁོར་བཅས་གནས་འདིར་གཤེགས༔ ཕྱི་ནང་གསང་བའི་མཆོད་པ་འདི་དག་ཡོངས་བཞེས་ནསཿ སྒྲུབ་མཆོག་རྣལ་འབྱོར་བདག་
ཆགས་དཔོན་སློབ་འཁོར་བཅས་ལཿ བླ་མེད་མཆོག་དང་ཐུན་མོངས་དངོ་གྲུབ་རྩལ་དུ་གསོལ༔ ཞུ་ཕྱུང་དང་བསྒྲོན་བསྡུ་བྱས་ནས་དུག་བམ་ཕྱོགས་ལ་འཕེན། དེ་ནས་སྤོས་མཆོད་ནས་བཟུང་ཕྱོགས་ཨོ་རྒྱན་ཡུལ་གྱིས་ནུབ་བྱང་མཚམས། ཞེས་
འདོན་སྐྱབས་སེམས་འདོན།

ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།
